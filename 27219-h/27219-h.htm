<!DOCTYPE HTML PUBLIC "-//W3C//DTD HTML 4.01 Transitional//EN">
<html>
<head>
<title>Silii Italici Punicorum</title>
<meta http-equiv = "Content-Type" content = "text/html; charset=UTF-8">

<style type = "text/css">

body {margin-left: 10%; margin-right: 10%;}

div.argument {margin-top: 1em; margin-bottom: 1em;}
div.text {margin-top: 1em; margin-bottom: 3em; margin-left: 2em;}

a {text-decoration: none;}

hr {width: 80%; margin-top: 1em; margin-bottom: 1em;}
hr.mid {width: 50%;}
hr.tiny {width: 20%;}

h1, h2, h3, h4, h5, h6 {text-align: center; font-style: normal;
font-weight: normal; line-height: 1.5; margin-top: .5em;
margin-bottom: .5em;}

h1 {font-size: 250%;}
h2 {font-size: 200%;}
h3 {font-size: 150%;}
h4 {font-size: 120%;}
h5 {font-size: 100%;}
h6 {font-size: 85%;}

p {margin-top: .5em; margin-bottom: 0em;
line-height: 1.2;}

div.text p {margin-top: 0em; margin-left: 2em; text-indent: -2em;
max-width: 25em;}
div.text p.indent {text-indent: -1em;}

div.argument p {margin-top: 0em; margin-left: 1em; text-indent: -1em;}


/* tables */

table {margin-left: auto; margin-right: auto; margin-top: 1em;
margin-bottom: 1em;}

td {vertical-align: top; padding: .1em .5em; font-size: 92%;}

table p {margin-top: 0em; margin-left: 1.5em; text-indent: -1.5em;
line-height: normal;}


.smallcaps {font-variant: small-caps;}
.extended {letter-spacing: 0.2em;}


/* correction popup */

ins.correction {text-decoration: none; border-bottom: thin dotted red;}

span.pagenum {position: absolute; font-weight: normal; font-style:
normal; text-align: right; text-indent: 0em; color: #666;
background-color: inherit; right: 92%; font-size: 85%; color: #000;
background-color: inherit;}

div.vol1 span.pagenum:before {content: "I.";}
div.vol2 span.pagenum:before {content: "II.";}

span.linenum {position: absolute; font-weight: normal; font-style:
normal; text-align: right; text-indent: 0; color: #333;
background-color: inherit; right: 8%; font-size: 80%;}

div.mynote {background-color: #DDE; color: #000; padding: .5em 1em 1em;
margin: 1em 5%; font-family: sans-serif; font-size: 90%;}

</style>
</head>

<body>

<div class = "mynote">
<p><a name = "start" id = "start">This text</a> uses utf-8 (unicode)
file encoding. If the apostrophes and quotation marks in this paragraph
appear as garbage, you may have an incompatible browser or unavailable
fonts. First, make sure that your browser’s “character set” or “file
encoding” is set to Unicode (UTF-8). You may also need to change the
default font.</p>

<p>The text and Argument of the <i>Punica</i> are taken from the 1823
critical edition of N.&nbsp;E. Lemaire. The full version, with notes,
critical apparatus and supplementary material, is separately available
from Project Gutenberg.</p>

<p>Typographical errors are marked with <ins class = "correction" title
= "like this">mouse-hover popups</ins>. The inconsistent handling of
nested quotations is in the original.</p>
</div>

<hr class = "mid">

<h1>CAIUS SILIUS</h1>

<h3>ITALICUS.</h3>

<h2>PUNICORUM</h2>

<h3>LIBRI SEPTEMDECIM</h3>

<h6>CURANTE</h6>

<h4>N. E. LEMAIRE</h4>

<hr class = "mid">

<table summary = "contents">
<tr>
<td><p class = "smallcaps">C. Silii Italici Punicorum</p></td>
<td class = "smallcaps"><a href = "#liber1">lib. I</a></td>
<td><a href = "#lib1_arg"><i>Argumentum.</i></a></td>
<td class = "smallcaps"><a href = "#line1_1">Textus</a></td>
</tr>
<tr>
<td></td>
<td class = "smallcaps"><a href = "#liber2">lib. II</a></td>
<td><a href = "#lib2_arg"><i>Argumentum.</i></a></td>
<td class = "smallcaps"><a href = "#line2_1">Textus</a></td>
</tr>
<tr>
<td></td>
<td class = "smallcaps"><a href = "#liber3">lib. III</a></td>
<td><a href = "#lib3_arg"><i>Argumentum.</i></a></td>
<td class = "smallcaps"><a href = "#line3_1">Textus</a></td>
</tr>
<tr>
<td></td>
<td class = "smallcaps"><a href = "#liber4">lib. IV</a></td>
<td><a href = "#lib4_arg"><i>Argumentum.</i></a></td>
<td class = "smallcaps"><a href = "#line4_1">Textus</a></td>
</tr>
<tr>
<td></td>
<td class = "smallcaps"><a href = "#liber5">lib. V</a></td>
<td><a href = "#lib5_arg"><i>Argumentum.</i></a></td>
<td class = "smallcaps"><a href = "#line5_1">Textus</a></td>
</tr>
<tr>
<td></td>
<td class = "smallcaps"><a href = "#liber6">lib. VI</a></td>
<td><a href = "#lib6_arg"><i>Argumentum.</i></a></td>
<td class = "smallcaps"><a href = "#line6_1">Textus</a></td>
</tr>
<tr>
<td></td>
<td class = "smallcaps"><a href = "#liber7">lib. VII</a></td>
<td><a href = "#lib7_arg"><i>Argumentum.</i></a></td>
<td class = "smallcaps"><a href = "#line7_1">Textus</a></td>
</tr>
<tr>
<td></td>
<td class = "smallcaps"><a href = "#liber8">lib. VIII</a></td>
<td><a href = "#lib8_arg"><i>Argumentum.</i></a></td>
<td class = "smallcaps"><a href = "#line8_1">Textus</a></td>
</tr>
<tr>
<td></td>
<td class = "smallcaps"><a href = "#liber9">lib. IX</a></td>
<td><a href = "#lib9_arg"><i>Argumentum.</i></a></td>
<td class = "smallcaps"><a href = "#line9_1">Textus</a></td>
</tr>
<tr>
<td></td>
<td class = "smallcaps"><a href = "#liber10">lib. X</a></td>
<td><a href = "#lib10_arg"><i>Argumentum.</i></a></td>
<td class = "smallcaps"><a href = "#line10_1">Textus</a></td>
</tr>
<tr>
<td></td>
<td class = "smallcaps"><a href = "#liber11">lib. XI</a></td>
<td><a href = "#lib11_arg"><i>Argumentum.</i></a></td>
<td class = "smallcaps"><a href = "#line11_1">Textus</a></td>
</tr>
<tr>
<td></td>
<td class = "smallcaps"><a href = "#liber12">lib. XII</a></td>
<td><a href = "#lib12_arg"><i>Argumentum.</i></a></td>
<td class = "smallcaps"><a href = "#line12_1">Textus</a></td>
</tr>
<tr>
<td></td>
<td class = "smallcaps"><a href = "#liber13">lib. XIII</a></td>
<td><a href = "#lib13_arg"><i>Argumentum.</i></a></td>
<td class = "smallcaps"><a href = "#line13_1">Textus</a></td>
</tr>
<tr>
<td></td>
<td class = "smallcaps"><a href = "#liber14">lib. XIV</a></td>
<td><a href = "#lib14_arg"><i>Argumentum.</i></a></td>
<td class = "smallcaps"><a href = "#line14_1">Textus</a></td>
</tr>
<tr>
<td></td>
<td class = "smallcaps"><a href = "#liber15">lib. XV</a></td>
<td><a href = "#lib15_arg"><i>Argumentum.</i></a></td>
<td class = "smallcaps"><a href = "#line15_1">Textus</a></td>
</tr>
<tr>
<td></td>
<td class = "smallcaps"><a href = "#liber16">lib. XVI</a></td>
<td><a href = "#lib16_arg"><i>Argumentum.</i></a></td>
<td class = "smallcaps"><a href = "#line16_1">Textus</a></td>
</tr>
<tr>
<td></td>
<td class = "smallcaps"><a href = "#liber17">lib. XVII</a></td>
<td><a href = "#lib17_arg"><i>Argumentum.</i></a></td>
<td class = "smallcaps"><a href = "#line17_1">Textus</a></td>
</tr>
</table>

<div class = "vol1">

<hr class = "mid">

<span class = "pagenum">1</span>

<h3>C. SILII ITALICI</h3>

<h1 class = "extended">PUNICORUM</h1>

<h2><a name = "liber1" id = "liber1">
LIBER PRIMUS.</a></h2>

<hr class = "mid">

<h4><a name = "lib1_arg" id = "lib1_arg">ARGUMENTUM.</a></h4>

<div class = "argument">

<p><span class = "smallcaps">Exposito</span> totius operis argumento;
<a href = "#line1_1">1-20.</a></p>
<p>Carthaginis origo describitur, ubi Juno inprimis colebatur; <a href =
"#line1_21">21-28.</a></p>
<p>Quæ prospiciens, Romanos, Trojana stirpe oriundos, et plurimum jam
opibus, armis, et potentia valentes, Carthaginem, Romæ æmulam, aliquando
eversuros esse, Pœnis et potissimum Hannibali, quem natura crudelem,
perfidum, fortem, laudis, vindictæ, præliorumque avidum et sine ulla
religione finxerat, ad bellum cum hoc populo gerendum, animum incendit;
<a href = "#line1_29">29-69.</a></p>
<p>Ad idem bellum, ineunte etiam ætate, Hannibal a patre suo Hamilcare,
altaribus admotus, in Didonis templo, coramque sacerdote, quæ ex victimæ
immolatæ extis futura ejus fata et res gestas auguratur, solenni
jurejurando adigitur; <a href = "#line1_70">70-139.</a></p>
<p>Hamilcare mortuo, summa imperii committitur Hasdrubali, ejus genero,
viro crudeli et ad iram proclivi, qui Tagum, Hispaniæ regulum, cruci
subfigit; <a href = "#line1_140">140-164.</a></p>
<p>Famulus autem Tagi cæde Hasdrubalis dominum ulciscitur, et inter
tormenta risu serenaque lætitia exsultat; <a href =
"#line1_165">165-181.</a></p>
<p>Quo facto, Hannibal admodum adolescens, a toto exercitu, qui ex Pœnis
et Hispanis constat, imperator salutatur; <a href =
"#line1_182">182-238.</a></p>
<p>Iste fortis, animosus, gloriæque cupidus, omni militiæ labore se
exercet, et sæpius ne nocturnum quidem tempus ad quietem sibi reservat;
<a href = "#line1_239">239-267.</a></p>
<p>Quam primum autem militum animos sibi conciliavit, nullam interponit
moram, quin Saguntum, Hispaniæ Tarraconensis urbem, obpugnet, et hanc
causam belli cum Romanis, Saguntinorum sociis, gerendi adripiat; <a href
= "#line1_268">268-295.</a></p>
<p>Castra extemplo urbi admovet, et milites suos ad vallum invadendum
murosque superandos hortatu et exemplo incitat; <a href =
"#line1_296">296-349.</a></p>
<span class = "pagenum">2</span>
<p>Saguntini oppidum aliquandiu phalarica tuentur, sed testudine hostium
facta, moenia procumbunt, et porta urbis recluditur; <a href =
"#line1_350">350-375.</a></p>
<p>Tum Murrus Pœnos subeuntes fortiter et ingenti cæde repellit, donec
tandem ab Hannibale, qui non minorem hostium numerum prostraverat,
confossus perit; <a href = "#line1_376">376-517.</a></p>
<p>Victor autem, dum ad corpus Murri spoliandum adproperat, magna
hostium multitudine circumventus et mortifero vulnere ictus, ex maximo,
in quo versatur, vitæ discrimine Junonis interventu eripitur, et ægre se
ad vulnus sanandum ex acie recipit; <a href =
"#line1_518">518-555.</a></p>
<p>Quum itaque, duce Pœnorum sauciato et præterea imminente jam nocte,
prælium dirimeretur, obsessi, ne tam exoptatam rei bene gerendæ
occasionem amitterent, majore animo vires reparant, concilio convocato
de summa belli deliberant, legatosque Romam mittendos decernunt; <a href
= "#line1_556">556-573.</a></p>
<p>Isti navibus prospere in Tiberim transvehuntur; <a href =
"#line1_574">574-607.</a></p>
<p>Et Senatum populi Rom. in templo, spoliis belli Punici primi ornato,
adeunt; <a href = "#line1_608">608-629.</a></p>
<p>Sicoris adversam suorum fortunam exponit, et Romanos tam fœderis cum
Saguntinis icti religione, quam originis similitudine et communis
periculi metu, ad ineundam belli societatem et Sagunti libertatem
dignitatemque tuendam movere conatur; <a href =
"#line1_630">630-671.</a></p>
<p>Oratione ejus finita, legati, scissis vestibus, corpora humo
adfligunt, et patres aliquandiu animi pendent. Cn. Corn. Lentulus auctor
est, ut Hannibal ad meritam pœnam poscatur, Carthaginique, si eum
Romanis dedere recusaret, bellum extemplo indicatur: at Q.&nbsp;Fabius
Maximus Cunctator suadet, ut consideratius rebus suis consulant, et
legati prius mittantur, qui renuntient, utrum dux Pœnorum sua sponte, an
Senatus auctoritate bellum Saguntinis intulerit? Postremo dolor ira
mixtus patres ad consilium Lentuli præferendum impellit; <a href =
"#line1_672">672-694.</a></p>

</div>

<span class = "pagenum">3</span>

<hr class = "tiny">

<div class = "text">

<p><a name = "line1_1" id = "line1_1"> </a>
<span class = "smallcaps">Ordior</span> arma, quibus cælo se gloria
tollit</p>
<p>Æneadum, patiturque ferox Œnotria jura</p>
<p>Carthago. Da, Musa, decus memorare laborum</p>
<span class = "pagenum">4</span>
<p>Antiquæ Hesperiæ, quantosque ad bella crearit,</p>
<span class = "linenum">5</span>
<p>Et quot Roma viros, sacri quum perfida pacti</p>
<p>Gens Cadmea super regno certamina movit;</p>
<p>Quæsitumque diu, qua tandem poneret arce</p>
<p>Terrarum Fortuna caput. Ter Marte sinistro</p>
<p>Juratumque Jovi fœdus conventaque patrum</p>
<span class = "linenum">10</span>
<p>Sidonii fregere duces; atque impius ensis</p>
<p>Ter placitam suasit temerando rumpere pacem.</p>
<span class = "pagenum">5</span>
<p>Sed medio finem bello excidiumque vicissim</p>
<p>Molitæ gentes; propiusque fuere periclo,</p>
<p>Quîs superare datum. Reseravit Dardanus arces</p>
<span class = "linenum">15</span>
<p>Ductor Agenoreas: obsessa Palatia vallo</p>
<span class = "pagenum">6</span>
<p>Pœnorum, ac muris defendit Roma salutem.</p>

<p class = "indent">
Tantarum causas irarum odiumque perenni</p>
<p>Servatum studio, et mandata nepotibus arma</p>
<p>Fas aperire mihi, superasque recludere mentes.</p>
<span class = "linenum">20</span>
<p>Jamque adeo magni repetam primordia motus.</p>

<p class = "indent">
<a name = "line1_21" id = "line1_21"> </a>
Pygmalioneis quondam per caerula terris</p>
<p>Pollutum fugiens fraterno crimine regnum</p>
<p>Fatali Dido Libyes adpellitur oræ:</p>
<p>Tum pretio mercata locos, nova mœnia ponit,</p>
<span class = "linenum">25</span>
<p>Cingere qua secto permissum litora tauro.</p>
<span class = "pagenum">7</span>
<p>Hic Juno, ante Argos (sic credidit alta vetustas)</p>
<p>Ante Agamemnoniam gratissima tecta Mycenen</p>
<p>Optavit profugis æternam condere gentem.</p>
<p><a name = "line1_29" id = "line1_29"> </a>
Verum ubi magnanimis Romam caput urbibus alte</p>
<span class = "linenum">30</span>
<p>Exserere, ac missas etiam trans æquora classes</p>
<p>Totum signa videt victricia ferre per orbem,</p>
<p>Jam propius metuens, bellandi corda furore</p>
<span class = "pagenum">8</span>
<p>Phœnicum exstimulat. Sed enim conamine primæ</p>
<p>Contuso pugnæ, fractisque in gurgite cœptis</p>
<span class = "linenum">35</span>
<p>Sicanio Libycis, iterum instaurata capessens</p>
<p>Arma remolitur. Dux agmina subficit unus</p>
<p>Turbanti terras pontumque movere paranti.</p>

<p class = "indent">
Jamque Deæ cunctas sibi belliger induit iras</p>
<p>Hannibal: hunc audet solum componere fatis.</p>
<span class = "pagenum">9</span>
<span class = "linenum">40</span>
<p>Sanguineo tum læta viro, atque in regna Latini</p>
<p>Turbine mox sævo venientum haud inscia cladum,</p>
<p>«Intulerit Latio, spreta me, Troius, inquit,</p>
<p>Exsul Dardaniam, et bis numina capta Penates,</p>
<p>Sceptraque fundarit victor Lavinia Teucris;</p>
<span class = "pagenum">10</span>
<span class = "linenum">45</span>
<p>Dum Romana tuæ, Ticine, cadavera ripæ</p>
<p>Non capiant, similisque mihi per Celtica rura</p>
<p>Sanguine Pergameo Trebia et stipantibus armis</p>
<p>Corporibusque virum retro fluat, ac sua largo</p>
<p>Stagna reformidet Trasymenus turbida tabo;</p>
<span class = "linenum">50</span>
<p>Dum Cannas tumulum Hesperiæ, campumque cruore</p>
<p>Ausonio mersum sublimis Iapyga cernam,</p>
<span class = "pagenum">11</span>
<p>Teque vadi dubium coeuntibus, Aufide, ripis</p>
<p>Per clipeos, galeasque virum, cæsosque per artus</p>
<p>Vix iter Hadriaci rumpentem ad litora ponti.»</p>
<span class = "linenum">55</span>
<p>Hæc ait, ac juvenem facta ad Mavortia flammat.</p>

<p class = "indent">
Ingenio motus avidus fideique sinister</p>
<p>Is fuit; exsuperans astu; sed devius æqui.</p>
<p>Armato nullus Divum pudor; improba virtus,</p>
<p>Et pacis despectus honos; penitusque medullis</p>
<span class = "linenum">60</span>
<p>Sanguinis humani flagrat sitis: his super, ævi</p>
<span class = "pagenum">12</span>
<p>Flore virens, avet Ægates abolere, parentum</p>
<p>Dedecus, ac Siculo demergere fœdera ponto.</p>
<p>Dat mentem Juno, ac laudum spe corda fatigat.</p>
<p>Jamque aut nocturno penetrat Capitolia visu,</p>
<span class = "linenum">65</span>
<p>Aut rapidis fertur per summas passibus Alpes.</p>
<p>Sæpe etiam famuli turbato ad limina somno</p>
<span class = "pagenum">13</span>
<p>Expavere trucem per vasta silentia vocem,</p>
<p>Ac largo sudore virum invenere futuras</p>
<p>Miscentem pugnas, et inania bella gerentem.</p>

<span class = "linenum">70</span>
<p class = "indent">
<a name = "line1_70" id = "line1_70"> </a>
Hanc rabiem in fines Italum Saturniaque arva</p>
<p>Addiderat quondam puero patrius furor: ortus</p>
<p>Sarrana prisci Barcæ de gente, vetustos</p>
<p>A Belo numerabat avos: namque orba marito</p>
<p>Quum fugeret Dido famulam Tyron, impia diri</p>
<span class = "linenum">75</span>
<p>Belides juvenis vitaverat arma tyranni,</p>
<p>Et se participem casus sociarat in omnes.</p>
<p>Nobilis hoc ortu, et dextra spectatus Hamilcar,</p>
<span class = "pagenum">14</span>
<p>Ut fari primamque datum distinguere lingua</p>
<p>Hannibali vocem, sollers nutrire furores,</p>
<span class = "linenum">80</span>
<p>Romanum sevit puerili in pectore bellum.</p>

<p class = "indent">
Urbe fuit media sacrum genetricis Elissæ</p>
<p>Manibus, et patria Tyriis formidine cultum,</p>
<p>Quod taxi circum et piceæ squalentibus umbris</p>
<p>Abdiderant, cælique arcebant lumine, templum.</p>
<span class = "linenum">85</span>
<p>Hoc sese, ut perhibent, curis mortalibus olim</p>
<span class = "pagenum">15</span>
<p>Exuerat Regina loco. Stant marmore mœsto</p>
<p>Effigies, Belusque parens, omnisque nepotum</p>
<p>A Belo series: stat gloria gentis Agenor,</p>
<p>Et qui longa dedit terris cognomina Phœnix.</p>
<span class = "linenum">90</span>
<p>Ipsa sedet tandem æternum conjuncta Sychæo:</p>
<p>Ante pedes ensis Phrygius jacet: ordine centum</p>
<p>Stant aræ cælique Deis Ereboque potenti.</p>
<span class = "pagenum">16</span>
<p>Hic, crine effuso, atque Hennææ numina divæ,</p>
<p>Atque Acheronta vocat Stygia cum veste sacerdos.</p>
<span class = "linenum">95</span>
<p>Immugit tellus, rumpitque horrenda per umbras</p>
<p>Sibila; inadcensi flagrant altaribus ignes.</p>
<span class = "pagenum">17</span>
<p>Tum magico volitant cantu per inania manes</p>
<p>Exciti, vultusque in marmore sudat Elissæ.</p>
<p>Hannibal hæc patrio jussu ad penetralia fertur,</p>
<span class = "linenum">100</span>
<p>Ingressique habitus atque ora explorat Hamilcar.</p>
<span class = "pagenum">18</span>
<p>Non ille evantis Massylæ palluit iras,</p>
<p>Non diros templi ritus, adspersaque tabo</p>
<p>Limina, et audito surgentes carmine flammas.</p>
<p>Olli permulcens genitor caput, oscula libat,</p>
<span class = "linenum">105</span>
<p>Adtollitque animos hortando, et talibus implet:</p>

<p class = "indent">
«Gens recidiva Phrygum Cadmeæ stirpis alumnos</p>
<p>Fœderibus non æqua premit: si fata negarint</p>
<span class = "pagenum">19</span>
<p>Dedecus id patriæ nostra depellere dextra,</p>
<p>Hæc tua sit laus, nate, velis! age, concipe bella</p>
<span class = "linenum">110</span>
<p>Latura exitium Laurentibus! horreat ortus</p>
<p>Jam pubes Tyrrhena tuos; partusque recusent,</p>
<p>Te surgente, puer, Latiæ producere matres.»</p>

<p class = "indent">
His acuit stimulis; subicitque haud mollia dictu:</p>
<p>«Romanos terra atque undis, ubi competet ætas,</p>
<span class = "pagenum">20</span>
<span class = "linenum">115</span>
<p>Ferro ignique sequar, Rhœteaque fata revolvam.</p>
<p>Non Superi mihi, non Martem cohibentia pacta,</p>
<p>Non celsæ obstiterint Alpes, Tarpeiaque saxa.</p>
<p>Hanc mentem juro nostri per numina Martis;</p>
<p>Per Manes, Regina, tuos.» Tum nigra triformi</p>
<span class = "pagenum">21</span>
<span class = "linenum">120</span>
<p>Hostia mactatur Divæ, raptimque recludit</p>
<p>Spirantis artus poscens responsa sacerdos,</p>
<p>Ac fugientem animam properatis consulit extis.</p>

<p class = "indent">
Ast ubi quæsitas artis de more vetustæ</p>
<p>Intravit mentes Superum, sic deinde profatur:</p>
<span class = "linenum">125</span>
<p>«Ætolos late consterni milite campos,</p>
<p>Idæoque lacus flagrantes sanguine cerno.</p>
<span class = "pagenum">22</span>
<p>Quanta procul moles scopulis ad sidera tendit,</p>
<p>Cujus in aerio pendent tua vertice castra!</p>
<p>Jamque jugis agmen rapitur; trepidantia fumant</p>
<span class = "linenum">130</span>
<p>Mœnia, et Hesperio tellus porrecta sub axe</p>
<p>Sidoniis lucet flammis: fluit ecce cruentus</p>
<p>Eridanus: jacet ore truci super arma virosque,</p>
<p>Tertia qui tulerat sublimis opima Tonanti.</p>
<p>Heu! quænam subitis horrescit turbida nimbis</p>
<span class = "linenum">135</span>
<p>Tempestas, ruptoque polo micat igneus æther?</p>
<span class = "pagenum">23</span>
<p>Magna parant Superi: tonat alti regia cæli;</p>
<p>Bellantemque Jovem cerno.» Venientia fata</p>
<p>Scire ultra vetuit Juno, fibræque repente</p>
<p>Conticuere: latent casus longique labores.</p>
<span class = "linenum">140</span>
<p><a name = "line1_140" id = "line1_140"> </a>
Sic clausum linquens arcano pectore bellum,</p>
<p>Atque hominum finem Gades Calpenque secutus,</p>
<p>Dum fert Herculeis Garamantica signa columnis,</p>
<p>Occubuit sævo Tyrius certamine ductor.</p>
<span class = "pagenum">24</span>
<p>Interea rerum Hasdrubali traduntur habenæ,</p>
<span class = "linenum">145</span>
<p>Occidui qui solis opes, et vulgus Hiberum,</p>
<p>Bæticolasque viros furiis agitabat iniquis.</p>
<p>Tristia corda ducis, simul immedicabilis ira,</p>
<p>Et fructus regni feritas erat: asper amore</p>
<p>Sanguinis, et metui demens credebat honorem;</p>
<span class = "linenum">150</span>
<p>Nec nota docilis poena satiare furores.</p>
<span class = "pagenum">25</span>
<p>Ore excellentem et spectatum fortibus ausis</p>
<p>Antiqua de stirpe Tagum, Superumque hominumque</p>
<p>Immemor, erecto subfixum robore mœstis</p>
<p>Ostentabat ovans populis sine funere regem.</p>
<span class = "linenum">155</span>
<p>Auriferi Tagus adscito cognomine fontis</p>
<p>Perque antra et ripas Nymphis ululatus Hiberis.</p>
<p>Mæonium non ille vadum, non Lydia mallet</p>
<span class = "pagenum">26</span>
<p>Stagna sibi, nec qui riguo perfunditur auro</p>
<p>Campum, atque inlatis Hermi flavescit arenis.</p>
<span class = "linenum">160</span>
<p>Primus inire manu, postremus ponere Martem.</p>
<p>Quum rapidum effusis ageret sublimis habenis</p>
<p>Quadrupedem, non ense virum, non eminus hasta</p>
<p>Sistere erat: volitabat ovans, aciesque per ambas</p>
<p>Jam Tagus auratis adgnoscebatur in armis.</p>
<span class = "linenum">165</span>
<p><a name = "line1_165" id = "line1_165"> </a>
Quem postquam diro suspensum robore vidit</p>
<p>Deformem leti famulus, clam conripit ensem</p>
<p>Dilectum domino, pernixque inrumpit in aulam,</p>
<p>Atque inmite ferit geminato vulnere pectus.</p>
<p>At Pœni succensi ira, turbataque luctu</p>
<span class = "linenum">170</span>
<p>Et sævis gens læta, ruunt tormentaque portant.</p>
<span class = "pagenum">27</span>
<p>Non ignes candensque chalybs, non verbera passim</p>
<p>Ictibus innumeris lacerum scindentia corpus,</p>
<p>Carnificesve manus, penitusve infusa medullis</p>
<p>Pestis, et in medio lucentes vulnere flammæ</p>
<span class = "linenum">175</span>
<p>Cessavere: ferum visu dictuque, per artem</p>
<p>Sævitiæ extenti, quantum tormenta jubebant,</p>
<p>Creverunt artus, atque, omni sanguine rapto,</p>
<p>Ossa liquefactis fumarunt fervida membris.</p>
<p>Mens intacta manet; superat, ridetque dolores,</p>
<span class = "pagenum">28</span>
<span class = "linenum">180</span>
<p>Spectanti similis, fessosque labore ministros</p>
<p>Increpitat, dominique crucem clamore reposcit.</p>

<p class = "indent">
<a name = "line1_182" id = "line1_182"> </a>
Hæc inter spretæ miseranda piacula pœnæ,</p>
<p>Erepto trepidus ductore exercitus, una</p>
<p>Hannibalem voce atque alacri certamine poscit.</p>
<span class = "linenum">185</span>
<p>Hinc studia adcendit patriæ virtutis imago,</p>
<p>Hinc fama in populos jurati didita belli,</p>
<p>Hinc virides ausis anni fervorque decorus,</p>
<p>Atque armata dolis mens et vis insita fandi.</p>

<p class = "indent">
Primi ductorem Libyes clamore salutant;</p>
<span class = "linenum">190</span>
<p>Mox et Pyrenes populi, et bellator Hiberus:</p>
<p>Continuoque ferox oritur fiducia menti,</p>
<p>Cessisse imperio tantum terræque marisque.</p>
<p>Æoliis candens austris et lampade Phœbi</p>
<p>Æstifero Libye torquetur subdita Cancro,</p>
<span class = "pagenum">29</span>
<span class = "linenum">195</span>
<p>Aut ingens Asiæ latus, aut pars tertia terris.</p>
<p>Terminus huic roseos amnis Lageus ad ortus</p>
<p>Septeno inpellens tumefactum gurgite pontum:</p>
<p>At qua diversas clementior adspicit Arctos,</p>
<p>Herculeo dirimente freto, diducta propinquis</p>
<span class = "linenum">200</span>
<p>Europes videt arva jugis: ultra obsidet æquor;</p>
<p>Nec patitur nomen proferri longius Atlas,</p>
<p>Atlas subducto tracturus vertice cælum.</p>
<span class = "pagenum">30</span>
<p>Sidera nubiferum fulcit caput, æthereasque</p>
<p>Erigit æternum compages ardua cervix:</p>
<span class = "linenum">205</span>
<p>Canet barba gelu, frontemque inmanibus umbris</p>
<p>Pinea silva premit; vastant cava tempora venti,</p>
<p>Nimbosoque ruunt spumantia flumina rictu.</p>
<p>Tum geminæ laterum cautes maria alta fatigant;</p>
<p>Atque ubi fessus equos Titan inmersit anhelos,</p>
<span class = "linenum">210</span>
<p>Flammiferum condunt fumanti gurgite currum.</p>
<p>Sed qua se campis squalentibus Africa tendit,</p>
<p>Serpentum largo coquitur fecunda veneno.</p>
<span class = "pagenum">31</span>
<p>Felix qua pingues mitis plaga temperat agros,</p>
<p>Nec Cerere Hennæa, Phario nec victa colono.</p>
<span class = "linenum">215</span>
<p>Hic passim exsultant Nomades, gens inscia freni;</p>
<p>Quîs inter geminas per ludum mobilis aures</p>
<p>Quadrupedem flectit non cedens virga lupatis.</p>
<p>Altrix bellorum bellatorumque virorum</p>
<p>Tellus, nec fidens nudo sine fraudibus ensi.</p>

<span class = "linenum">220</span>
<p class = "indent">
Altera complebant Hispanæ castra cohortes,</p>
<p>Auxilia Europa genitoris parta tropæis.</p>
<span class = "pagenum">32</span>
<p>Martius hinc sonipes campos hinnitibus inplet,</p>
<p>Hinc juga cornipedes erecti bellica raptant:</p>
<p>Non Eleus eat campo ferventior axis.</p>
<span class = "linenum">225</span>
<p>Prodiga gens animæ, et properare facillima mortem.</p>
<p>Namque ubi transcendit florentes viribus annos,</p>
<p>Inpatiens ævi spernit novisse senectam,</p>
<p>Et fati modus in dextra est. Hic omne metallum:</p>
<p>Electri gemino pallent de semine venæ,</p>
<span class = "pagenum">33</span>
<span class = "linenum">230</span>
<p>Atque atros chalybis fetus humus horrida nutrit.</p>
<p>Sed scelerum causas operit Deus. Astur avarus</p>
<p>Visceribus laceræ telluris mergitur imis,</p>
<p>Et redit infelix effosso concolor auro.</p>
<p>Hinc certant, Pactole, tibi Duriusque, Tagusque,</p>
<span class = "linenum">235</span>
<p>Quique super Gravios lucentes volvit arenas,</p>
<span class = "pagenum">34</span>
<p>Infernæ populis referens oblivia Lethes.</p>
<p>Nec Cereri terra indocilis, nec inhospita Baccho,</p>
<p>Nullaque Palladia sese magis arbore tollit.</p>

<p class = "indent">
<a name = "line1_239" id = "line1_239"> </a>
Hæ postquam Tyrio gentes cessere tyranno,</p>
<span class = "linenum">240</span>
<p>Utque dati rerum freni, nunc arte paterna</p>
<p>Conciliare viros; armis consulta Senatus</p>
<p>Vertere, nunc donis: primus sumsisse laborem,</p>
<p>Primus iter carpsisse pedes, partemque subire,</p>
<p>Si valli festinet opus: nec cetera segnis,</p>
<span class = "linenum">245</span>
<p>Quæcumque ad laudem stimulant: somnumque negabat</p>
<p>Naturæ, noctemque vigil ducebat in armis;</p>
<p>Interdum projectus humi: turbæque Libyssæ</p>
<span class = "pagenum">35</span>
<p>Insignis sagulo duris certare maniplis:</p>
<p>Celsus et in magno præcedens agmine ductor</p>
<span class = "linenum">250</span>
<p>Imperium perferre suum: tum vertice nudo</p>
<p>Excipere insanos imbres cælique ruinam.</p>
<p>Spectarunt Pœni, tremuitque exercitus Astur,</p>
<p>Torquentem quum tela Jovem, permixtaque nimbis</p>
<span class = "pagenum">36</span>
<p>Fulmina, et excussos ventorum flatibus ignes</p>
<span class = "linenum">255</span>
<p>Turbato transiret equo: nec pulvere fessum</p>
<p>Agminis ardenti labefecit Sirius astro.</p>
<p>Flammiferis tellus radiis quum exusta dehiscit,</p>
<p>Candentique globo medius coquit æthera fervor,</p>
<p>Femineum putat inventa jacuisse sub umbra:</p>
<span class = "linenum">260</span>
<p>Exercetque sitim, et spectato fonte recedit.</p>
<span class = "pagenum">37</span>
<p>Idem conreptis sternacem ad prælia frenis</p>
<p>Frangere equum, et famam letalis amare lacerti;</p>
<p>Ignotique amnis tranare sonantia saxa,</p>
<p>Atque e diversa socios arcessere ripa.</p>
<span class = "linenum">265</span>
<p>Idem expugnati primus stetit aggere muri;</p>
<p>Et quoties campo rapidus fera prælia miscet,</p>
<p>Qua sparsit ferrum, latus rubet æquore limes.</p>

<p class = "indent">
<a name = "line1_268" id = "line1_268"> </a>
Ergo instat fatis, et, rumpere fœdera certus,</p>
<p>Quo datur, interea Romam comprendere bello</p>
<span class = "linenum">270</span>
<p>Gaudet, et extremis pulsat Capitolia terris.</p>
<p>Prima Saguntinas turbarunt classica portas,</p>
<p>Bellaque sumta viro belli majoris amore.</p>
<span class = "pagenum">38</span>
<p>Haud procul Herculei tollunt se litore muri,</p>
<p>Clementer crescente jugo, quîs nobile nomen</p>
<span class = "linenum">275</span>
<p>Conditus excelso sacravit colle Zacynthos.</p>
<p>Hic comes Alcidæ remeabat in agmine Thebas</p>
<p>Geryone exstincto, cæloque ea facta ferebat.</p>
<p>Tres animas namque id monstrum, tres corpore dextras</p>
<p>Armarat, ternaque caput cervice gerebat.</p>
<span class = "pagenum">39</span>
<span class = "linenum">280</span>
<p>Haud alium vidit tellus, cui ponere finem</p>
<p>Non posset mors una viro, duræque Sorores</p>
<p>Tertia bis rupto torquerent stamina filo.</p>
<p>Hinc spolia ostentabat ovans, captivaque victor</p>
<p>Armenta ad fontes medio fervore vocabat,</p>
<span class = "linenum">285</span>
<p>Quum tumidas fauces adcensis sole venenis</p>
<p>Calcatus rupit letali vulnere serpens;</p>
<p>Inachiumque virum terris prostravit Hiberis.</p>
<p>Mox profugi ducente Noto advertere coloni,</p>
<p>Insula quos genuit Graio circumflua ponto,</p>
<span class = "linenum">290</span>
<p>Atque auxit quondam Laertia regna Zacynthos.</p>
<p>Firmavit tenues ortus mox Daunia pubes,</p>
<span class = "pagenum">40</span>
<p>Sedis inops; misit largo quam dives alumno,</p>
<p>Magnanimis regnata viris, nunc Ardea nomen.</p>
<p>Libertas populis pacto servata decusque</p>
<span class = "linenum">295</span>
<p>Majorum, et Pœnis urbi imperitare negatum.</p>

<p class = "indent">
<a name = "line1_296" id = "line1_296"> </a>
Admovet abrupto flagrantia fœdere ductor</p>
<p>Sidonius castra, et latos quatit agmine campos.</p>
<span class = "pagenum">41</span>
<p>Ipse caput quassans circumlustravit anhelo</p>
<p>Muros sævus equo, mensusque paventia tecta,</p>
<span class = "linenum">300</span>
<p>Pandere jamdudum portas ac cedere vallo</p>
<p>Inperat, et longe clausis sua fœdera, longe</p>
<p>Ausoniam fore, nec veniæ spem Marte subactis;</p>
<p>Scita Patrum, et leges, et jura, fidemque, Deosque</p>
<p>In dextra nunc esse sua. Verba ocius acer</p>
<span class = "linenum">305</span>
<p>Intorto sancit jaculo, figitque per arma</p>
<p>Stantem pro muro et minitantem vana Caicum.</p>
<span class = "pagenum">42</span>
<p>Concidit exacti medius per viscera teli;</p>
<p>Effusisque simul prærupto ex aggere membris,</p>
<p>Victori moriens tepefactam retulit hastam.</p>
<span class = "linenum">310</span>
<p>At multo ducis exemplum clamore secuti</p>
<p>Involvunt atra telorum mœnia nube.</p>
<p>Clara nec in numero virtus latet: obvia quisque</p>
<p>Ora duci portans, ceu solus bella capessit.</p>
<span class = "pagenum">43</span>
<p>Hic crebram fundit Baliari verbere glandem,</p>
<span class = "linenum">315</span>
<p>Terque levi ducta circum caput altus habena</p>
<p>Permissum ventis abscondit in aere telum.</p>
<p>Hic valido librat stridentia saxa lacerto:</p>
<p>Huic inpulsa levi torquetur lancea nodo.</p>
<p>Ante omnes ductor, patriis insignis in armis,</p>
<span class = "linenum">320</span>
<p>Nunc picea jactat fumantem lampada flamma,</p>
<p>Nunc sude, nunc jaculo, nunc saxis inpiger instat:</p>
<p>Aut hydro inbutas, bis noxia tela, sagittas</p>
<p>Contendit nervo, atque insultat fraude pharetræ:</p>
<p>Dacus ut armiferis Geticæ telluris in oris,</p>
<span class = "linenum">325</span>
<p>Spicula quæ patrio gaudens acuisse veneno</p>
<span class = "pagenum">44</span>
<p>Fundit apud ripas inopina binominis Histri.</p>

<p class = "indent">
Cura subit, collem turrita cingere fronte,</p>
<p>Castelloque urbem circumvallare frequenti.</p>
<p>Heu priscis numen populis, at nomine solo</p>
<span class = "linenum">330</span>
<p>In terris jam nota Fides! stat dura juventus:</p>
<p>Ereptamque fugam, et claudi videt aggere muros.</p>
<p>Sed dignam Ausonia mortem putat esse Sagunto,</p>
<p>Servata cecidisse fide. Jamque acrius omnes</p>
<span class = "pagenum">45</span>
<p>Intendunt vires; adductis stridula nervis</p>
<span class = "linenum">335</span>
<p>Phocais effundit vastos ballista molares,</p>
<p>Atque eadem, ingentis mutato pondere teli,</p>
<p>Ferratam excutiens ornum media agmina rumpit.</p>
<p>Alternus resonat clangor: certamine tanto</p>
<p>Conseruere acies, veluti circumdata vallo</p>
<span class = "linenum">340</span>
<p>Roma foret; clamatque super, «Tot millia, gentes</p>
<span class = "pagenum">46</span>
<p>Inter tela satæ, jam capto stamus in hoste?</p>
<p>Anne pudet cœpti? pudet ominis? en bona virtus,</p>
<p>Primitiæque ducis! Taline inplere paramus</p>
<p>Italiam fama? tales præmittere pugnas?»</p>

<span class = "linenum">345</span>
<p class = "indent">
Adcensæ exsultant mentes, haustusque medullis</p>
<p>Hannibal exagitat, stimulantque sequentia bella.</p>
<p>Invadunt manibus vallum, cæsasque relinquunt</p>
<p>Dejecti muris dextras. Subit arduus agger,</p>
<p>Inponitque globos pugnantum desuper urbi.</p>
<span class = "linenum">350</span>
<p><a name = "line1_350" id = "line1_350"> </a>
Armavit clausos, ac portis arcuit hostem</p>
<p>Librari multa consueta falarica dextra,</p>
<span class = "pagenum">47</span>
<p>Horrendum visu robur, celsisque nivosæ</p>
<p>Pyrenes trabs lecta jugis, cui plurima cuspis;</p>
<p>Vix muris toleranda lues, sed cetera pingui</p>
<span class = "linenum">355</span>
<p>Uncta pice, atque atro circumlita sulfure fumant.</p>
<p>Fulminis hæc ritu, summis e mœnibus arcis</p>
<p>Incita, sulcatum tremula secat aera flamma.</p>
<p>Qualis sanguineo præstringit lumina crine,</p>
<span class = "pagenum">48</span>
Ad terram cælo decurrens ignea lampas.
<span class = "linenum">360</span>
<p>Hæc ictu rapido pugnantum sæpe per auras,</p>
<p>Adtonito ductore, tulit fumantia membra.</p>
<p>Hæc vastæ lateri turris ceu turbine fixa,</p>
<p>Dum penitus pluteis Vulcanum exercet adesis,</p>
<p>Arma virosque simul pressit flagrante ruina.</p>
<span class = "linenum">365</span>
<p>Tandem condensis actæ testudinis armis</p>
<p>Subducto Pœni vallo, cæcaque latebra,</p>
<p>Pandunt prolapsam subfossis mœnibus urbem.</p>
<p>Terribilem in sonitum procumbens aggere victo</p>
<p>Herculeus labor, atque inmania saxa resolvens,</p>
<span class = "pagenum">49</span>
<span class = "linenum">370</span>
<p>Mugitum ingentem cælo dedit. Alpibus altis</p>
<p>Aeriæ rupes, scopulorum mole revulsa</p>
<p>Haud aliter scindunt resonanti fragmine montem.</p>
<p>Surgebat cumulo certatim prorutus agger,</p>
<p>Obstabatque jacens vallum, ni protenus instent</p>
<span class = "linenum">375</span>
<p>Hinc atque hinc acies media pugnare ruina.</p>

<p class = "indent">
<a name = "line1_376" id = "line1_376"> </a>
Emicat ante omnes primævo flore juventæ</p>
<p>Insignis Rutulo Murrus de sanguine: at idem</p>
<p>Matre Saguntina Graius, geminoque parente</p>
<p>Dulichios Italis miscebat prole nepotes.</p>
<span class = "linenum">380</span>
<p>Hic magno socios Aradum clamore vocantem.</p>
<p>Qua corpus loricam inter galeamque patescit,</p>
<p>Conantis motus speculatus, cuspide sistit,</p>
<span class = "pagenum">50</span>
<p>Prostratumque premens telo, voce insuper urguet:</p>
<p>«Fallax Pœne, jaces: certe Capitolia primus</p>
<span class = "linenum">385</span>
<p>Scandebas victor! quæ tanta licentia voti?</p>
<p>Nunc Stygio fer bella Jovi.» Tum fervidus hastam</p>
<p>Adversi torquens defigit in inguine Hiberi;</p>
<p>Oraque dum calcat jam singultantia leto;</p>
<p>«Hac iter est, inquit, vobis ad mœnia Romæ,</p>
<span class = "linenum">390</span>
<p>O metuenda manus! sic, quo properatis, eundum.»</p>
<p>Mox instaurantis pugnam circumsilit arma,</p>
<p>Et rapto nudum clipeo latus haurit Hiberi.</p>
<p>Dives agri, dives pecoris, famæque negatus</p>
<p>Bella feris arcu jaculoque agitabat Hiberus.</p>
<span class = "pagenum">51</span>
<span class = "linenum">395</span>
<p>Felix heu! nemorum, et vitæ laudandus opacæ,</p>
<p>Si sua per patrios tenuisset spicula saltus!</p>
<p>Hunc miseratus adest infesto vulnere Ladmus.</p>
<p>Cui sævum adridens; «Narrabis Hamilcaris umbris</p>
<p>Hanc, inquit, dextram, quæ jam post funera vulgi</p>
<span class = "linenum">400</span>
<p>Hannibalem vobis comitem dabit:» et ferit alte</p>
<p>Insurgens gladio cristatæ cassidis æra,</p>
<p>Perque ipsum tegimen crepitantia dissipat ossa.</p>
<p>Tum frontem Chremes intonsam umbrante capillo</p>
<span class = "pagenum">52</span>
<p>Septus, et horrentes effingens crine galeros;</p>
<span class = "linenum">405</span>
<p>Tum Masulus, crudaque virens ad bella senecta</p>
<p>Karthalo, non pavidus fetas mulcere leænas;</p>
<p>Flumineaque urna cælatus Bagrada parmam;</p>
<p>Et vastæ Nasamon Syrtis populator Hyempsal,</p>
<p>Audax in fluctu laceras raptare carinas;</p>
<span class = "linenum">410</span>
<p>Una omnes dextraque cadunt iraque peremti.</p>
<p>Nec non serpentem diro exarmare veneno</p>
<p>Doctus Athyr, tactuque graves sopire chelydros,</p>
<span class = "pagenum">53</span>
<p>Ac dubiam admoto sobolem explorare ceraste.</p>
<p>Tu quoque fatidicis Garamanticus adcola lucis,</p>
<span class = "linenum">415</span>
<p>Insignis flexo galeam per tempora cornu,</p>
<span class = "pagenum">54</span>
<p>Heu! frustra reditum sortes tibi sæpe locutas</p>
<p>Mentitumque Jovem increpitans, occumbis, Iarbas.</p>
<p>Et jam corporibus cumulatus creverat agger,</p>
<p>Perfusæque atra fumabant cæde ruinæ.</p>
<span class = "linenum">420</span>
<p>Tum ductorem avido clamore in prælia poscit</p>
<p>Fulmineus ceu Spartanis latratibus actus,</p>
<p>Quum silvam occursu venantum perdidit, hirto</p>
<span class = "pagenum">55</span>
<p>Horrescit sætis dorso, et postrema capessit</p>
<p>Prælia, canentem mandens aper ore cruorem,</p>
<span class = "linenum">425</span>
<p>Jamque gemit geminans contra venabula dentem.</p>

<span class = "pagenum">56</span>
<p class = "indent">
At parte ex alia qua se insperata juventus</p>
<p>Extulerat portis, ceu spicula nulla manusque</p>
<p>Vim ferre exitiumve queant, permixtus utrisque</p>
<p>Hannibal agminibus passim furit et quatit ensem,</p>
<span class = "linenum">430</span>
<p>Cantato nuper senior quem fecerat igni</p>
<p>Litore ab Hesperidum Temisus; qui carmine pollens</p>
<p>Fidebat magica ferrum crudescere lingua:</p>
<p>Quantus Bistoniis late Gradivus in oris</p>
<span class = "pagenum">57</span>
<p>Belligero rapitur curru, telumque coruscans,</p>
<span class = "linenum">435</span>
<p>Titanum quo pulsa cohors, flagrantia bella</p>
<p>Cornipedum adflatu tonat, et stridoribus axis.</p>
<p>Jamque Hostum, Rutulumque Pholum, ingentemque Metiscum,</p>
<p>Jam Lygdum, Duriumque simul, flavumque Galæsum,</p>
<p>Et geminos, Chromin atque Gyan, demiserat umbris;</p>
<span class = "pagenum">58</span>
<span class = "linenum">440</span>
<p>Daunum etiam, grata quo non spectatior alter</p>
<p>Voce movere fora, atque orando fingere mentes,</p>
<p>Nec legum custos sollertior, aspera telis</p>
<p>Dicta admiscentem: «Quænam te, Pœne, paternæ</p>
<p>Huc adigunt Furiæ? non hæc Sidonia tecta</p>
<span class = "linenum">445</span>
<p>Feminea fabricata manu, pretiove parata,</p>
<p>Exsulibusve datum dimensis litus arenis;</p>
<p>Fundamenta Deum Romanaque fœdera cernis.»</p>
<p>Ast illum, toto jactantem talia campo,</p>
<p>Ingenti raptum nisu, medioque virorum</p>
<span class = "linenum">450</span>
<p>Avulsum inter tela globo, et post terga revinctum,</p>
<p>Hannibal ad pœnam lentæ mandaverat iræ.</p>
<span class = "pagenum">59</span>
<p>Increpitansque suos inferri signa jubebat;</p>
<p>Perque ipsos cædis cumulos, stragemque jacentum</p>
<p>Monstrabat furibundus iter, cunctosque ciebat</p>
<span class = "linenum">455</span>
<p>Nomine, et in prædas stantem dabat inprobus urbem.</p>

<p class = "indent">
Sed postquam a trepidis adlatum, fervere partem</p>
<p>Diversam Marte infausto, Murroque secundos</p>
<p>Hunc Superos tribuisse diem, ruit ocius amens</p>
<p>Lymphato cursu, atque ingentes deserit actus.</p>
<span class = "linenum">460</span>
<p>Letiferum nutant fulgentes vertice cristæ:</p>
<span class = "pagenum">60</span>
<p>Crine ut flammifero terret fera regna cometes,</p>
<p>Sanguineum spargens ignem; vomit atra rubentes</p>
<p>Fax cælo radios, ac sæva luce coruscum</p>
<p>Scintillat sidus, terrisque extrema minatur.</p>
<span class = "linenum">465</span>
<p>Præcipiti dant tela viam, dant signa, virique;</p>
<p>Atque ambæ trepidant acies: jacit igneus hastæ</p>
<p>Dirum lumen apex, ac late fulgurat umbo.</p>
<p>Talis ubi Ægæo surgente ad sidera ponto</p>
<p>Per longum vasto Cori cum murmure fluctus</p>
<span class = "pagenum">61</span>
<span class = "linenum">470</span>
<p>Suspensum in terras portat mare, frigida nautis</p>
<p>Corda tremunt: sonat ille procul, flatuque tumescens</p>
<p>Curvatis pavidas transmittit Cycladas undis.</p>
<p>Non cuncta e muris unum incessentia tela,</p>
<p>Fumantesque ante ora faces, non saxa per artem</p>
<span class = "linenum">475</span>
<p>Tormentis excussa tenent: ut tegmina primum</p>
<p>Fulgentis galeæ conspexit, et arma cruento</p>
<p>Inter solem auro rutilantia, turbidus infit:</p>
<p>«En, qui res Libycas, inceptaque tanta retardet,</p>
<p>Romani Murrus belli mora! Fœdera, faxo,</p>
<span class = "linenum">480</span>
<p>Jam noscas, quid vana queant, et vester Iberus.</p>
<span class = "pagenum">62</span>
<p>Fer tecum castamque fidem servataque jura:</p>
<p>Deceptos mihi linque Deos.» Cui talia Murrus:</p>
<p>«Exoptatus ades! mens olim prælia poscit,</p>
<p>Speque tui flagrat capitis: fer debita fraudum</p>
<span class = "linenum">485</span>
<p>Præmia, et Italiam tellure inquire sub ima.</p>
<p>Longum in Dardanios fines iter, atque nivalem</p>
<p>Pyrenen, Alpesque tibi mea dextera donat.»</p>

<p class = "indent">
Hæc inter cernens subeuntem comminus hostem,</p>
<p>Præruptumque loci fidum sibi, conripit ingens</p>
<span class = "linenum">490</span>
<p>Aggere convulso saxum, et nitentis in ora</p>
<p>Devolvit, pronoque silex ruit incitus ictu.</p>
<span class = "pagenum">63</span>
<p>Subsedit duro concussus fragmine muri.</p>
<p>Tum pudor adcendit mentem, nec conscia fallit</p>
<p>Virtus pressa loco; frendens luctatur, et ægro</p>
<span class = "linenum">495</span>
<p>Scandit in adversam per saxa vetantia nisu.</p>
<p>Sed postquam propior vicino lumine fulsit,</p>
<p>Et tota se mole tulit, velut incita clausum</p>
<p>Agmina Pœnorum cingant, et cuncta paventem</p>
<p>Castra premant, lato Murrus caligat in hoste.</p>
<span class = "linenum">500</span>
<p>Mille simul dextræ, densusque micare videtur</p>
<p>Ensis, et innumeræ nutare in casside cristæ.</p>
<p>Conclamant utrimque acies, ceu tota Saguntos</p>
<p>Igne micet: trahit instanti languentia leto</p>
<p>Membra pavens Murrus, supremaque vota capessit:</p>
<span class = "pagenum">64</span>
<span class = "linenum">505</span>
<p><ins class = "correction" title = "« conjectural">«</ins>Conditor
Alcide, cujus vestigia sacra</p>
<p>Incolimus, terræ minitantem averte procellam,</p>
<p>Si tua non segni defenso mœnia dextra.»</p>

<p class = "indent">
Dumque orat cæloque adtollit lumina supplex;</p>
<p>«Cerne, ait, an nostris longe Tirynthius ausis</p>
<span class = "linenum">510</span>
<p>Justius adfuerit: ni displicet æmula virtus,</p>
<p>Haud me dissimilem, Alcide, primoribus annis</p>
<p>Agnosces, invicte, tuis: fer numen amicum;</p>
<p>Et, Trojæ quondam primis memorate ruinis,</p>
<p>Dexter ades Phrygiæ delenti stirpis alumnos.»</p>
<span class = "linenum">515</span>
<p>Sic Pœnus, pressumque ira simul exigit ensem,</p>
<p>Qua capuli statuere moræ; teloque relato</p>
<p>Horrida labentis perfunditur arma cruore.</p>
<p><a name = "line1_518" id = "line1_518"> </a>
Ilicet ingenti casu turbata juventus</p>
<span class = "pagenum">65</span>
<p>Procurrit: nota arma viri corpusque superbo</p>
<span class = "linenum">520</span>
<p>Victori spoliare negant: coit aucta vicissim</p>
<p>Hortando manus, et glomerata mole feruntur.</p>
<p>Hinc saxis galea, hinc clipeus sonat æreus hastis;</p>
<p>Incessunt sudibus, librataque pondera plumbi</p>
<p>Certatim jaciunt: decisæ vertice cristæ,</p>
<span class = "linenum">525</span>
<p>Dereptumque decus nutantum in cæde jubarum:</p>
<p>Jamque agitur largus per membra fluentia sudor,</p>
<p>Et stant loricæ squamis horrentia tela;</p>
<p>Nec requies, tegimenve datur mutare sub ictu.</p>
<p>Genua labant, fessique humeri gestamina laxant.</p>
<span class = "linenum">530</span>
<p>Tum creber, penitusque trahens suspiria, sicco</p>
<p>Fumat ab ore vapor, nisuque elisus anhelo</p>
<span class = "pagenum">66</span>
<p>Auditur gemitus, fractumque in casside murmur.</p>
<p>Mente adversa domat, gaudetque nitescere duris</p>
<p>Virtutem, et decoris pretio discrimina pensat.</p>

<span class = "linenum">535</span>
<p class = "indent">
Hic subitus scisso densa inter nubila cælo</p>
<p>Erupit quatiens terram fragor; et super ipsas</p>
<p>Bis Pater intonuit geminato fulmine pugnas.</p>
<p>Inde inter nubes ventorum turbine cœco</p>
<p>Ultrix injusti vibravit lancea belli,</p>
<span class = "pagenum">67</span>
<span class = "linenum">540</span>
<p>Ac femine adverso librata cuspide sedit.</p>

<p class = "indent">
Tarpeiæ rupes, Superisque habitabile saxum;</p>
<p>Et vos, virginea lucentes semper in ara,</p>
<p>Laomedonteæ Trojana altaria flammæ;</p>
<p>Heu! quantum vobis fallacis imagine teli</p>
<span class = "linenum">545</span>
<p>Promisere Dei? propius si pressa furenti</p>
<p>Hasta foret, clausæ starent mortalibus Alpes,</p>
<p>Nec, Trasymene, tuis nunc Allia cederet undis.</p>

<p class = "indent">
Sed Juno, adspectans Pyrenes vertice celsæ</p>
<p>Nava rudimenta, et primos in Marte calores,</p>
<span class = "linenum">550</span>
<p>Ut videt impressum conjecta cuspide vulnus,</p>
<span class = "pagenum">68</span>
<p>Advolat, obscura circumdata nube, per auras,</p>
<p>Et validam duris evellit ab ossibus hastam.</p>
<p>Ille tegit clipeo fusum per membra cruorem,</p>
<p>Tardaque paulatim et dubio vestigia nisu</p>
<span class = "linenum">555</span>
<p>Alternata trahens, aversus ab aggere cedit.</p>

<p class = "indent">
<a name = "line1_556" id = "line1_556"> </a>
Nox tandem optatis terras pontumque tenebris</p>
<p>Condidit, et pugnas erepta luce diremit.</p>
<p>At duræ invigilant mentes, molemque reponunt</p>
<p>Noctis opus: clausos acuunt extrema pericli,</p>
<span class = "linenum">560</span>
<p>Et fractis rebus violentior ultima virtus.</p>
<p>Hinc puer, invalidique senes, hinc femina ferre</p>
<span class = "pagenum">69</span>
<p>Certat opem in dubiis miserando nava labori,</p>
<p>Saxaque mananti subvectat vulnere miles.</p>
<p>Jam Patribus clarisque senum sua munia curæ:</p>
<span class = "linenum">565</span>
<p>Concurrunt, lectosque viros hortantur, et orant,</p>
<p>Defessis subeant rebus, revocentque salutem,</p>
<p>Et Latia extremis inplorent casibus arma.</p>

<p class = "indent">
«Ite citi, remis velisque inpellite puppim,</p>
<p>Saucia dum castris clausa est fera: tempore Martis</p>
<span class = "pagenum">70</span>
<span class = "linenum">570</span>
<p>Utendum est rapto, et grassandum ad clara periclis.</p>
<p>Ite citi, deflete fidem murosque ruentes,</p>
<p>Antiquaque domo meliora arcessite fata.</p>
<p>Mandati summa est: dum stat, remeate, Saguntos.»</p>
<p><a name = "line1_574" id = "line1_574"> </a>
Ast illi celerant, qua proxima litora, gressum,</p>
<span class = "linenum">575</span>
<p>Et fugiunt tumido per spumea cærula velo.</p>
<p>Pellebat somnos Tithoni roscida conjux,</p>
<p>Ac rutilus primis sonipes hinnitibus altos</p>
<p>Adflarat montes, roseasque movebat habenas.</p>
<p>Jam celsa e muris exstructa mole juventus</p>
<span class = "linenum">580</span>
<p>Clausam nocturnis ostentat turribus urbem.</p>
<p>Rerum omnes pendent actus, et milite mæsto</p>
<p>Laxata obsidio, ac pugnandi substitit ardor,</p>
<p>Inque ducem versæ tanto discrimine curæ.</p>

<p class = "indent">
Interea Rutulis longinqua per æquora vectis</p>
<span class = "linenum">585</span>
<p>Herculei ponto cœpere exsistere colles,</p>
<span class = "pagenum">71</span>
<p>Et nebulosa jugis adtollere saxa Monœci.</p>
<p>Thracius hos Boreas scopulos inmitia regna</p>
<p>Solus habet, semperque rigens nunc litora pulsat,</p>
<p>Nunc ipsas alis plangit stridentibus Alpes;</p>
<span class = "linenum">590</span>
<p>Atque ubi se terris glaciali fundit ab Arcto,</p>
<p>Haud ulli contra fiducia surgere vento.</p>
<p>Vorticibus torquet rapidis mare, fractaque anhelant</p>
<p>Æquora, et injecto conduntur gurgite montes:</p>
<p>Jamque volans Rhenum Rhodanumque in nubila tollit.</p>
<span class = "linenum">595</span>
<p>Hunc postquam Boreæ dirum evasere furorem,</p>
<span class = "pagenum">72</span>
<p>Alternos mæsti casus bellique marisque,</p>
<p>Et dubium rerum eventum sermone volutant.</p>
<p>«O patria! o Fidei domus inclyta, quo tua nunc sunt</p>
<p>Fata loco? sacræne manent in collibus arces?</p>
<span class = "linenum">600</span>
<p>An cinis, heu Superi! tanto de nomine restat?</p>
<p>Ferte leves auras, flatusque ciete secundos,</p>
<p>Si nondum insultat templorum Pœnicus ignis</p>
<p>Culminibus, Latiæque valent subcurrere classes.»</p>
<p>Talibus inlacrimant noctemque diemque querelis,</p>
<span class = "linenum">605</span>
<p>Donec Laurentes puppis defertur ad oras,</p>
<p>Qua pater, adceptis Anienis ditior undis,</p>
<p>In pontum flavo descendit gurgite Thybris.</p>

<p class = "indent">
<a name = "line1_608" id = "line1_608"> </a>
Hinc consanguineæ subeunt jam mœnia Romæ.</p>
<p>Concilium vocat augustum, castaque beatos</p>
<span class = "pagenum">73</span>
<span class = "linenum">610</span>
<p>Paupertate Patres, ac nomina parta triumphis</p>
<p>Consul, et æquantem Superos virtute Senatum.</p>
<p>Facta animosa viros, et recti sacra cupido</p>
<p>Adtollunt, hirtæque togæ, neglectaque mensa,</p>
<p>Dexteraque a curvis capulo non segnis aratris;</p>
<span class = "pagenum">74</span>
<span class = "linenum">615</span>
<p>Exiguo faciles, et opum non indiga corda,</p>
<p>Ad parvos curru remeabant sæpe penates.</p>

<p class = "indent">
In foribus sacris, primoque in limine templi</p>
<p>Captivi currus, belli decus, armaque rapta</p>
<span class = "pagenum">75</span>
<p>Pugnantum ducibus, sævæque in Marte secures,</p>
<span class = "linenum">620</span>
<p>Perfossi clipei, et servantia tela cruorem,</p>
<p>Claustraque portarum pendent: hic Punica bella,</p>
<p>Ægates cernas, fusaque per æquora classe</p>
<p>Exactam ponto Libyen testantia rostra:</p>
<p>Hic galeæ Senonum, pensatique inprobus auri</p>
<span class = "linenum">625</span>
<p>Arbiter ensis inest, Gallisque ex arce fugatis</p>
<p>Arma revertentis pompa gestata Camilli:</p>
<p>Hic spolia Æacidæ, hic Epirotica signa,</p>
<p>Et Ligurum horrentes coni, parmæque relatæ</p>
<span class = "pagenum">76</span>
<p>Hispana de gente rudes, Alpinaque gæsa.</p>

<span class = "linenum">630</span>
<p class = "indent">
<a name = "line1_630" id = "line1_630"> </a>
Sed postquam clades patefecit et horrida bella</p>
<p>Orantum squalor, præsens adstare Sagunti</p>
<p>Ante oculos visa est extrema precantis imago.</p>
<span class = "pagenum">77</span>
<p>Tum senior mæsto Sicoris sic incipit ore:</p>
<p>«Sacrata gens clara fide, quam rite fatentur</p>
<span class = "linenum">635</span>
<p>Marte satam populi ferro parere subacti,</p>
<p>Ne crede emensos levia ob discrimina pontum.</p>
<p>Vidimus obsessam patriam, murosque trementes:</p>
<p>Et, quem insana freta, aut cœtus genuere ferarum,</p>
<p>Vidimus Hannibalem: procul his a mœnibus, oro,</p>
<span class = "linenum">640</span>
<p>Arcete, o Superi, nostroque in Marte tenete</p>
<p>Fatiferæ juvenem dextræ: qua mole sonantes</p>
<p>Exigit ille trabes? et quantus crescit in armis?</p>
<p>Trans juga Pyrenes, medium indignatus Hiberum,</p>
<p>Excivit Calpen, et mersos Syrtis arenis</p>
<span class = "linenum">645</span>
<p>Molitur populos, majoraque mœnia quærit.</p>
<span class = "pagenum">78</span>
<p>Spumeus hic, medio qui surgit ab æquore, fluctus,</p>
<p>Si prohibere piget, vestras effringet in urbes.</p>
<p>An tanti pretium motus, ruptique per enses</p>
<p>Fœderis, hoc juveni, jurata in bella ruenti,</p>
<span class = "linenum">650</span>
<p>Creditis, ut statuat superatæ jura Sagunto?</p>
<p>Ocius ite, viri, et nascentem exstinguite flammam,</p>
<p>Ne seræ redeant post aucta pericula curæ.</p>
<p>Quamquam o! si nullus terror, non obruta jam nunc</p>
<p>Semina fumarent belli: vestræne Sagunto</p>
<span class = "linenum">655</span>
<p>Spernendum consanguineam protendere dextram?</p>
<p>Omnis Hiber, omnis rapidis fera Gallia turmis,</p>
<p>Omnis ab æstifero sitiens Libys inminet axe.</p>
<p>Per vos culta diu Rutulæ primordia gentis,</p>
<span class = "pagenum">79</span>
<p>Laurentemque Larem, et genetricis pignora Trojæ,</p>
<span class = "linenum">660</span>
<p>Conservate pios, qui permutare coacti</p>
<p>Acrisioneis Tirynthia culmina muris.</p>
<p>Vos etiam Zanclen Siculi contra arma tyranni</p>
<span class = "pagenum">80</span>
<p>Juvisse egregium; vos et Campana tueri</p>
<p>Mœnia, depulso Samnitum robore, dignum</p>
<span class = "linenum">665</span>
<p>Sigeis duxistis avis. Vetus incola Dauni,</p>
<p>Testor vos, fontes et stagna arcana Numici,</p>
<p>Quum felix nimium dimitteret Ardea pubem,</p>
<p>Sacra domumque ferens, et avi penetralia Turni,</p>
<p>Ultra Pyrenen Laurentia nomina duxi.</p>
<span class = "pagenum">81</span>
<span class = "linenum">670</span>
<p>Cur, ut decisa atque avulsa a corpore membra,</p>
<p>Despiciar, vesterque luat cur fœdera sanguis?»</p>

<p class = "indent">
<a name = "line1_672" id = "line1_672"> </a>
Tandem, ut finitæ voces, miserabile visu!</p>
<p>Submissi palmas, lacerato tegmine vestis,</p>
<p>Adfigunt proni squalentia corpora terræ.</p>
<span class = "linenum">675</span>
<p>Inde agitant consulta Patres, curasque fatigant.</p>
<span class = "pagenum">82</span>
<p>Lentulus, ut cernens adcensæ tecta Sagunti,</p>
<p>Poscendum pœnæ juvenem, celerique negantis</p>
<p>Exuri bello Carthaginis arva jubebat.</p>
<p>At Fabius, cauta speculator mente futuri,</p>
<span class = "linenum">680</span>
<p>Nec lætus dubiis, parcusque lacessere Martem,</p>
<p>Et melior clauso bellum producere ferro,</p>
<p>Prima super tantis rebus pensanda: ducisne</p>
<p>Ceperit arma foror, Patres an signa moveri</p>
<p>Censuerint; mittique viros, qui exacta reportent.</p>
<span class = "linenum">685</span>
<p>Providus hæc, ritu vatis, fundebat ab alto</p>
<p>Pectore præmeditans Fabius surgentia bella.</p>
<p>Ut sæpe, e celsa grandævus puppe magister,</p>
<span class = "pagenum">83</span>
<p>Prospiciens signis venturum in carbasa Corum,</p>
<p>Summo jamdudum substringit lintea malo.</p>
<span class = "linenum">690</span>
<p>Sed lacrimæ, atque ira mixtus dolor inpulit omnes</p>
<p>Præcipitare latens fatum: lectique Senatu,</p>
<p>Qui ductorem adeant: si perstet surdus in armis</p>
<p>Pactorum, vertant inde ad Carthaginis arces;</p>
<p>Nec Divum oblitis indicere bella morentur.</p>

</div>


<hr class = "mid">

<span class = "pagenum">84</span>

<h2><a name = "liber2" id = "liber2">
LIBER SECUNDUS.</a></h2>

<hr class = "mid">

<h4><a name = "lib2_arg" id = "lib2_arg">ARGUMENTUM.</a></h4>

<div class = "argument">

<p><span class = "smallcaps">Q. Fabius Maximus</span> et L. Valerius
Flaccus, legati Romanorum, in Sagunti portum invehuntur, et inde ab
Hannibale repulsi Carthaginem petunt; <a href = "#line1_1">1-24.</a></p>
<p>Hac occasione usus, dux Pœnorum milites ad periculum sibi inminens
propulsandum, urbem totis viribus obpugnandam, et bellum ipsis deinde
Romanis inferendum exstimulat; <a href = "#line2_25">25-55.</a></p>
<p>Asbyte, Iarbæ, Gætulorum regis, filia, virgo fortissima venatuique
adsueta, cum grege mulierum Pœnis auxilio venit; <a href =
"#line2_56">56-88.</a></p>
<p>Hujus impetum fortiter reprimit Mopsus, Cretensis, sagittandi
peritissimus, qui, magna prius edita hostium strage, in ipsam virginem
inruit, et Harpen, ejus comitem, occidit; sed propter necem Dorylæ et
Icari, filiorum suorum, animum despondet, dolorisque inpatientia e muro
se præcipitat; <a href = "#line2_89">89-147.</a></p>
<p>Tum Theron, Herculis sacerdos, pugnæ succedens, clava sua magnam
hostium multitudinem prosternit, ipsamque Asbyten, curru excussam,
interficit, et caput, hastæ adfixum, ostentat; <a href =
"#line2_148">148-205.</a></p>
<p>Cujus rei dolore et ira percitus Hannibal, virginis cædem vindicare
parat, et Saguntini, ejus adspectu consternati, fugam capessunt; Theron
autem, dum suos revocare et mœnibus hostem prohibere conatur, gladio per
pectus adacto perit, ejusque corpus ter circa rogum Asbytes raptatur;
<a href = "#line2_206">206-269.</a></p>
<p>Interim Senatus Carthaginiensium, adventu legatorum Rom. perculsus,
frequens in curiam venit, et de responso iis reddendo consilia capit.
Ibi Hannon et Gestar mutuis se verborum contumeliis lacerant. Ille,
inveterato Hannibalis odio incensus, auctor est, ut superbia
temeritasque juvenis merito castigetur; nec Romani, qui tantum virtute
valeant, novo injustoque bello lacessantur; <a href =
"#line2_270">270-326.</a></p>
<p>Hic vero, factioni Barcinæ, quæ apud milites plebemque plurimum
gratia valebat, addictus, Hannonis oratioriem refellit, et ad bellum
Romanis, duce Hannibale, fortissimo reique militaris peritissimo juvene,
inferendum, Patribus animum incendit; <a href =
"#line2_327">327-375.</a></p>
<p>Quibus orationibus habitis, Hannon res Saguntinis reddendas et
Hannibalem Romanis dedendum censet: quæ sententia omnium fere, qui
adsunt, indignationem movet. Fabius itaque, sinu effuso, bellum Pœnis
indicit, et cum reliquis legatis Romam redit; <a href =
"#line2_376">376-390.</a></p>
<p>Hæc dum Carthagine geruntur, Hannibal, aliquot populis, qui
defecerant, repente obpressis, omnibus copiis Saguntum obpugnare
perseverat, et lætus adcipit clipeum, aliaque arma, ab Hispanis sibi
dono missa, in quibus præter alia origines et fata Carthaginis,
singulari opera et artificio expressa, miratur; <a href =
"#line2_391">391-456.</a></p>
<p>Saguntini jam unicam spem, in adventu classis Romanorum, qui tam
procul erant, positam abjiciunt; et longa obsidione inopia omnium ita
crescit, ut corticibus et frondibus arborum coriisque aqua mollitis
famem tolerare cogantur; <a href = "#line2_457">457-474.</a></p>
<p>Hanc urbis fortunam commiseratur Hercules, ejus conditor, et clam
Junone, noverca sua, Fidei auxilium inplorat, quæ, ejus precibus mota,
fractum Saguntinorum animum adeo erigit, ut vel ultima experiri non
recusent; <a href = "#line2_475">475-525.</a></p>
<p>Sed conatus Fidei non fugit Junonem, quæ præter opinionem prope urbem
est, et extemplo Tisiphonen ab inferis evocat; <a href =
"#line2_526">526-542.</a></p>
<p>Hæc Furia formam adspectu terribilem exuit, et in Tiburinæ, morte
Murri viduatæ, speciem conversa, Saguntinos hortatur, ut, quum nihil jam
spei reliquum sit, morte voluntaria æternum servitium effugiant; <a href
= "#line2_543">543-579.</a></p>
<p>Tum petit tumulum, ex quo serpens prorepit, et ad mare contendit;
<a href = "#line2_580">580-591.</a></p>
<p>Hoc prodigio perterriti Saguntini, Genios jam urbe excedere sibi
persuadent, et Tisiphones ope ex desperatione in rabiem vertuntur; qua
instincti, arma, vestes, aurum, et quidquid publicarum, vel privatarum
rerum superest, in rogum ingentem, ad id raptim exstructum, conjiciunt;
et deinde parentes seque invicem jugulant: quo facto, Hannibal urbem
capit; et Furia ad inferos revertitur; <a href =
"#line2_592">592-707.</a></p>

</div>

<span class = "pagenum">86</span>

<hr class = "tiny">

<div class = "text">

<p><a name = "line2_1" id = "line2_1">
<span class = "smallcaps">Cæruleis</span> provecta vadis jam Dardana
puppis</a></p>
<p>Tristia magnanimi portabat jussa Senatus,</p>
<p>Primoresque Patrum. Fabius, Tirynthia proles,</p>
<p>Ter centum memorabat avos, quos turbine Martis</p>
<span class = "linenum">5</span>
<p>Abstulit una dies, quum Fors non æqua labori</p>
<p>Patricio Cremeræ maculavit sanguine ripas.</p>
<p>Huic comes æquato sociavit munere curas</p>
<p>Poplicola, ingentis Volesi Spartana propago.</p>
<span class = "pagenum">87</span>
<p>Is, cultam referens insigni nomine plebem,</p>
<span class = "linenum">10</span>
<p>Ausonios atavo ducebat consule fastus.</p>
<span class = "pagenum">88</span>
<p>Hos ut depositis portum contingere velis</p>
<p>Adlatum Hannibali, consultaque ferre Senatus,</p>
<p>Jam medio seram bello poscentia pacem,</p>
<p>Ductorisque simul conceptas fœdere pœnas;</p>
<span class = "linenum">15</span>
<p>Ocius armatas passim per litora turmas</p>
<p>Ostentare jubet minitantia signa, recensque</p>
<p>Perfusos clipeos, et tela rubentia cæde.</p>
<p>«Haud dictis nunc esse locum; strepere omnia, clamat,</p>
<p>Tyrrhenæ clangore tubæ, gemituque cadentum.</p>
<span class = "linenum">20</span>
<p>Dum detur, relegant pontum, neu se addere clausis</p>
<p>Festinent: notum, quid cæde calentibus armis,</p>
<p>Quantum iræ liceat, motusve quid audeat ensis.»</p>
<p>Sic ducis adfatu per inhospita litora pulsi,</p>
<p>Converso Tyrios petierunt remige Patres.</p>

<span class = "linenum">25</span>
<p class = "indent">
<a name = "line2_25" id = "line2_25">
Hic alto Pœnus fundentem vela carinam</a></p>
<p>Incessens dextra; «Nostrum, pro Jupiter! inquit,</p>
<span class = "pagenum">89</span>
<p>Nostrum ferre caput parat illa per æquora puppis.</p>
<p>Heu! cæcæ mentes, tumefactaque corda secundis!</p>
<p>Armatum Hannibalem pœnæ petit inpia tellus.</p>
<span class = "linenum">30</span>
<p>Ne deposce, adero: dabitur tibi copia nostri</p>
<p>Ante exspectatum; portisque focisque timebis,</p>
<p>Quæ nunc externos defendis, Roma, Penates.</p>
<p>Tarpeios iterum scopulos præruptaque saxa</p>
<p>Scandatis licet, et celsam migretis in arcem,</p>
<span class = "linenum">35</span>
<p>Nullo jam capti vitam pensabitis auro.»</p>

<p class = "indent">
<a name = "line2_36" id = "line2_36">
Incensi dictis animi, et furor additus armis;</a></p>
<p>Conditur extemplo telorum nubibus æther,</p>
<p>Et densa resonant saxorum grandine turres.</p>
<p>Ardor agit, provecta queat dum cernere muros,</p>
<span class = "linenum">40</span>
<p>Inque oculis profugæ Martem exercere carinæ.</p>
<span class = "pagenum">90</span>
<p>Ipse autem incensas promissa piacula turmas</p>
<p>Flagitat, insignis nudato vulnere, ductor,</p>
<p>Ac repetens questus furibundo personat ore:</p>
<p>«Poscimur, o socii! Fabiusque e puppe catenas</p>
<span class = "linenum">45</span>
<p>Ostentat, dominique vocat nos ira Senatus.</p>
<p>Si tædet cœpti, culpandave movimus arma,</p>
<p>Ausoniam ponto propere revocate carinam;</p>
<p>Nil moror: evincta lacerandum tradite dextra.</p>
<p>Nam cur, Eoi deductus origine Beli,</p>
<span class = "linenum">50</span>
<p>Tot Libyæ populis, tot circumfusus Hiberis,</p>
<p>Servitium perferre negem? Rhœteius imo</p>
<span class = "pagenum">91</span>
<p>Inperet æternum, et populis seclisque propaget</p>
<p>Regna ferox: nos jussa virum nutusque tremamus.»</p>
<p>Effundunt gemitus, atque omina tristia vertunt</p>
<span class = "linenum">55</span>
<p>In stirpem Æneadum, ac stimulant clamoribus iras.</p>

<p class = "indent">
<a name = "line2_56" id = "line2_56">
Discinctos inter Libyas populosque bilingues,</a></p>
<p>Marmaricis audax in bella Œnotria signis</p>
<p>Venerat Asbyte, proles Garamantis Iarbæ.</p>
<span class = "pagenum">92</span>
<p>Hammone hic genitus, Phorcynidos antra Medusæ,</p>
<span class = "linenum">60</span>
<p>Cinyphiumque Macen, et iniquo e sole calentes</p>
<p>Battiadas late imperio sceptrisque regebat;</p>
<p>Cui patrius Nasamon, æternumque arida Barce,</p>
<span class = "pagenum">93</span>
<p>Cui nemora Autololum, atque infidæ litora Syrtis</p>
<p>Parebant, nullaque levis Gætulus habena.</p>
<span class = "linenum">65</span>
<p>Atque is fundarat thalamos Tritonide nympha,</p>
<p>Unde genus, proavumque Jovem regina ferebat,</p>
<p>Et sua fatidico repetebat nomina luco.</p>
<p>Hæc ignara viri, vacuoque adsueta cubili,</p>
<p>Venatu et silvis primos defenderat annos:</p>
<span class = "pagenum">94</span>
<span class = "linenum">70</span>
<p>Non calathis mollita manus, operatave fuso,</p>
<p>Dictynnam, et saltus, et anhelum inpellere planta</p>
<p>Cornipedem, ac stravisse feras inmitis amabat.</p>
<p>Quales Threiciæ Rhodopen Pangæaque lustrant</p>
<p>Saxosis nemora alta jugis, cursuque fatigant</p>
<span class = "linenum">75</span>
<p>Hebrum innupta manus: spreti Ciconesque, Getæque,</p>
<span class = "pagenum">95</span>
<p>Et Rhesi domus, et lunatis Bistones armis.</p>

<p class = "indent">
<a name = "line2_77" id = "line2_77">
Ergo habitu insignis patrio, religata fluentem</a></p>
<p>Hesperidum dono crinem, dextrumque feroci</p>
<p>Nuda latus Marti, ac fulgentem tegmine lævam</p>
<span class = "linenum">80</span>
<p>Thermodontiaca munita in prælia pelta,</p>
<span class = "pagenum">96</span>
<p>Fumantem rapidis quatiebat cursibus axem.</p>
<p>Pars comitum bijugo curru, pars cætera dorso</p>
<p>Fertur equi; nec non Veneris jam fœdera passæ</p>
<p>Reginam cingunt: sed virgine densior ala est.</p>
<span class = "linenum">85</span>
<p>Ipsa autem gregibus per longa mapalia lectos</p>
<p>Ante aciem ostentabat equos, tumuloque propinquo,</p>
<p>Dum sequitur gyris campum, vibrata per auras</p>
<p>Spicula contorquens summa ponebat in arce.</p>

<p class = "indent">
<a name = "line2_89" id = "line2_89">
Hanc, hasta toties intrantem mœnia, Mopsus</a></p>
<span class = "linenum">90</span>
<p>Non tulit, et celsis senior Gortynia muris</p>
<p>Tela sonante fugat nervo, liquidasque per auras</p>
<span class = "pagenum">97</span>
<p>Dirigit aligero letalia vulnera ferro.</p>
<p>Cres erat, ærisonis Curetum advectus ab antris,</p>
<p>Dictæos agitare puer levioribus annis</p>
<span class = "linenum">95</span>
<p>Pennata saltus adsuetus arundine Mopsus.</p>
<p>Ille vagam cælo demisit sæpe volucrem,</p>
<span class = "pagenum">98</span>
<p>Ille procul campo linquentem retia cervum</p>
<p>Vulnere sistebat; rueretque inopina sub ictu</p>
<p>Ante fera incauto, quam sibila poneret arcus.</p>
<span class = "linenum">100</span>
<p>Nec se tum pharetra jactavit justius ulla,</p>
<p>Eois quamquam certet Gortyna sagittis.</p>
<p>Verum ut opum levior venatu extendere vitam</p>
<p>Abnuit, atque artæ res exegere per æquor,</p>
<p>Conjuge cum Meroe natisque inglorius hospes</p>
<span class = "linenum">105</span>
<p>Intrarat miseram fato ducente Saguntum.</p>
<p>Coryti fratrum ex humeris calamique paterni</p>
<p>Pendebant, volucerque chalybs, Minoia tela.</p>
<p>Hic medius juvenum Massylæ gentis in agmen</p>
<p>Crebra Cydoneo fundebat spicula cornu.</p>
<span class = "linenum">110</span>
<p>Jam Garamum, audacemque Thyrum, pariterque ruentes</p>
<span class = "pagenum">99</span>
<p>Gisgonem, levemque Bagam, indignumque sagittæ,</p>
<p>Inpubem malas, tam certæ obcurrere Lyxum</p>
<p>Fuderat, et plena tractabat bella pharetra.</p>
<p>Tum, vultum intendens telumque in virginis ora,</p>
<span class = "linenum">115</span>
<p>Desertum non grata Jovem per vota vocabat.</p>
<p>Namque ut fatiferos converti prospicit arcus,</p>
<p>Obposito procul insidiis Nasamonias Harpe</p>
<span class = "pagenum">100</span>
<p>Corpore præripuit letum, calamumque volantem,</p>
<p>Dum clamat, patulo excipiens tramisit hiatu,</p>
<span class = "linenum">120</span>
<p>Et primæ ferrum a tergo videre sorores.</p>
<p>At comitis frendens casu labentia virgo</p>
<p>Membra levat, parvaque oculos jam luce natantes</p>
<p>Inrorat lacrimis, totisque adnisa doloris</p>
<p>Viribus intorquet letalem in mœnia cornum.</p>
<span class = "linenum">125</span>
<p>Illa volans humerum rapido transverberat ictu</p>
<p>Conantis Dorylæ, junctis jam cornibus arcus,</p>
<p>Et ducti spatium nervi complente sagitta,</p>
<p>Excutere in ventos resoluto pollice ferrum.</p>
<p>Tum subitum in vulnus præceps devolvitur altis</p>
<span class = "pagenum">101</span>
<span class = "linenum">130</span>
<p>Aggeribus muri, juxtaque cadentia membra</p>
<p>Effusi versa calami fluxere pharetra.</p>
<p>Exclamat paribus frater vicinus in armis</p>
<p>Icarus, ulciscique parat lacrimabile fatum:</p>
<p>Atque illum, raptim promentem in prælia telum,</p>
<span class = "linenum">135</span>
<p>Hannibal excussi prævertit turbine saxi.</p>
<p>Labuntur gelido torpentia frigore membra,</p>
<p>Deficiensque manus pharetræ sua tela remisit.</p>

<p class = "indent">
<a name = "line2_138" id = "line2_138">
At pater in gemino natorum funere Mopsus</a></p>
<p>Conreptos arcus ter moesta movit ab ira:</p>
<span class = "linenum">140</span>
<p>Ter cecidit dextra, et notas dolor abstulit artes.</p>
<p>Pœnitet heu! sero, dulces liquisse penates,</p>
<span class = "pagenum">102</span>
<p>Adreptoque avide, quo concidis, Icare, saxo,</p>
<p>Postquam ævum senior percussaque pectora frustra</p>
<p>Sentit, et, ut tantos compescat morte dolores,</p>
<span class = "linenum">145</span>
<p>Nil opis in dextra, vastæ se culmine turris</p>
<p>Præcipitem jacit, et delapsus pondere prono</p>
<p>Membra super nati moribundos explicat artus.</p>

<p class = "indent">
<a name = "line2_148" id = "line2_148">
Dum cadit externo Gortynius advena bello,</a></p>
<p>Jam nova molitus stimulato milite Theron,</p>
<span class = "linenum">150</span>
<p>Alcidæ templi custos aræque sacerdos,</p>
<p>Non exspectatum Tyriis effuderat agmen,</p>
<p>Et fera miscebat reserata prælia porta.</p>
<p>Atque illi non hasta manu, non vertice cassis,</p>
<p>Sed fisus latis humeris et mole juventæ</p>
<span class = "linenum">155</span>
<p>Agmina vastabat clava, nihil indigus ensis.</p>
<span class = "pagenum">103</span>
<p>Exuviæ capiti inpositæ tegimenque leonis</p>
<p>Terribilem adtollunt excelso vertice rictum.</p>
<p>Centum angues idem Lernæaque monstra gerebat</p>
<p>In clipeo, et sectis geminam serpentibus Hydram.</p>
<span class = "linenum">160</span>
<p>Ille Jubam, Thapsumque patrem, clarumque Micipsam</p>
<p>Nomine avi, Maurumque Sacen, a mœnibus actos</p>
<p>Palantesque fuga præceps ad litora cursu</p>
<p>Egerat, atque una spumabant æquora dextra.</p>
<p>Nec contentus Idi leto, letoque Cothonis,</p>
<span class = "linenum">165</span>
<p>Marmaridæ nec cæde Rothi, nec cæde Jugurthæ,</p>
<p>Asbytes currum et radiantis tegmina lænæ</p>
<span class = "pagenum">104</span>
<p>Poscebat votis, gemmataque lumina peltæ,</p>
<p>Atque in belligera versabat virgine mentem.</p>
<p>Quem ruere ut telo vidit regina cruento,</p>
<span class = "linenum">170</span>
<p>Obliquos detorquet equos, lævumque per orbem</p>
<p>Fallaci gyro campum secat, ac, velut ales,</p>
<p>Adverso rapitur sinuata per æquora curru.</p>
<p>Dumque ea se ex oculis aufert, atque ocior Euro,</p>
<p>Incita pulveream campo trahit ungula nubem,</p>
<span class = "linenum">175</span>
<p>Adversum late stridens rota prolerit agmen,</p>
<p>Ingerit et crebras virgo trepidantibus hastas.</p>
<p>Hic cecidere Lycus, Thamyrisque, et nobile nomen</p>
<p>Eurydamas, clari deductum stirpe parentis,</p>
<span class = "pagenum">105</span>
<p>Qui thalamos ausus quondam sperare superbos,</p>
<span class = "linenum">180</span>
<p>Heu demens! Ithacique torum, sed enim arte pudica</p>
<p>Fallacis toties revoluto stamine telæ</p>
<p>Deceptus, mersum pelago jactarat Ulixem:</p>
<p>Ast Ithacus vero ficta pro morte loquacem</p>
<p>Adfecit leto, tædæque ad funera versæ.</p>
<span class = "linenum">185</span>
<p>Gens extrema viri campis deletur Iberis</p>
<p>Eurydamas Nomados dextra; superinstrepit ater,</p>
<p>Et servat cursum perfractis ossibus axis.</p>

<p class = "indent">
<a name = "line2_188" id = "line2_188">
Jamque aderat remeans virgo, inter prælia postquam</a></p>
<p>Distringi Therona videt, sævamque bipennem</p>
<span class = "linenum">190</span>
<p>Perlibrans mediæ fronti, spolium inde superbum</p>
<p>Herculeasque tibi exuvias, Dictynna, vovebat.</p>

<p>Nec segnis Theron tantæ spe laudis in ipsos</p>
<p>Adversus consurgit equos, villosaque fulvi</p>
<p>Ingerit objectans trepidantibus ora leonis.</p>
<span class = "linenum">195</span>
<p>Adtoniti terrore novo rictuque minaci</p>
<p>Quadrupedes jactant resupino pondere currum.</p>
<p>Tum saltu Asbyten conantem linquere pugnas</p>
<p>Occupat, incussa gemina inter tempora clava,</p>
<p>Ferventesque rotas turbataque frena pavore</p>
<span class = "linenum">200</span>
<p>Disjecto spargit conlisa per ossa cerebro,</p>
<p>Ac rapta properans cædem ostentare bipenni,</p>
<p>Amputat e curru revolutæ virginis ora.</p>
<p>Necdum iræ positæ: celsa nam figitur hasta</p>
<p>Spectandum caput; id gestent ante agmina Pœnum</p>
<span class = "linenum">205</span>
<p>Inperat, et propere currus ad mœnia vertant,</p>
<p>
<a name = "line2_206" id = "line2_206">
Hæc cæcus fati, divumque abeunte favore,</a></p>
<p>Vicino Theron edebat prælia leto.</p>
<p>Namque aderat toto ore ferens iramque minasque</p>
<p>Hannibal, et cæsam Asbyten, fixique tropæum</p>
<span class = "linenum">210</span>
<p>Infandum capitis furiata mente dolebat.</p>
<p>Ac simul ærati radiavit luminis umbo,</p>
<p>Et concussa procul membris velocibus arma</p>
<p>Letiferum intonuere, fugam perculsa repente</p>
<span class = "pagenum">107</span>
<p>Ad muros trepido convertunt agmina cursu:</p>
<span class = "linenum">215</span>
<p>Sicut agit levibus per sera crepuscula pennis</p>
<p>E pastu volucres ad nota cubilia Vesper;</p>
<p>Aut, ubi Cecropius formidine nubis aquosæ</p>
<p>Sparsa super flores examina tollit Hymettos,</p>
<p>Ad dulces ceras, et odori corticis antra</p>
<span class = "linenum">220</span>
<p>Mellis apes gravidæ properant, densoque volatu</p>
<p>Raucum connexæ glomerant ad limina murmur.</p>
<p>Præcipitat metus adtonitos, cæcique feruntur.</p>
<p>Heu blandum cæli lumen! tantone cavetur</p>
<p>Mors reditura metu, nascentique addita fata?</p>
<span class = "pagenum">108</span>
<span class = "linenum">225</span>
<p>Consilium damnant, portaque atque aggere tuto</p>
<p>Erupisse gemunt: retinet vix agmina Theron,</p>
<p>Interdumque manu, interdum clamore minisque,</p>
<p>«State, viri: meus ille hostis: mihi gloria magnæ,</p>
<p>State, venit pugnæ! muro tectisque Sagunti</p>
<span class = "linenum">230</span>
<p>Hac abigam Pœnos dextra: spectacula tantum</p>
<p>Ferte, viri: vel, si cunctos metas acer in urbem,</p>
<p>Heu deforme! rapit, soli mihi claudite portas.»</p>

<p class = "indent">
<a name = "line2_233" id = "line2_233">
At Pœnus rapido præceps ad mœnia cursu,</a></p>
<p>Dum pavitant trepidi rerum fessique salutis,</p>
<span class = "linenum">235</span>
<p>Tendebat: stat primam urbem murosque patentes</p>
<p>Postposita cæde et dilata invadere pugna.</p>
<p>Id postquam Herculeæ custos videt inpiger aræ,</p>
<p>Emicat, et velox formidine prævenit hostem.</p>
<p>Gliscit Elissæo violentior ira tyranno.</p>
<span class = "pagenum">109</span>
<span class = "linenum">240</span>
<p>«Tu solve interea nobis, bone janitor urbis,</p>
<p>Supplicium, ut pandas, inquit, tua mœnia leto.»</p>
<p>Nec plura effari sinit ira, rotatque coruscum</p>
<p>Mucronem: sed contortum prior impete vasto</p>
<p>Daunius huic robur juvenis jacit; arma fragore</p>
<span class = "linenum">245</span>
<p>Icta gravi raucum gemuere, alteque resultant</p>
<p>Ære inlisa cavo nodosæ pondera clavæ.</p>
<p>At viduus teli, et frustrato proditus ictu,</p>
<p>Pernici velox cursu rapit incita membra,</p>
<p>Et celeri fugiens perlustrat mœnia planta.</p>
<span class = "linenum">250</span>
<p>Instat atrox terga increpitans fugientia victor.</p>
<p>Conclamant matres, celsoque e culmine muri</p>
<p>Lamentis vox mixta sonat: nunc nomine noto</p>
<span class = "pagenum">110</span>
<p>Adpellant, seras fesso nunc pandere portas</p>
<p>Posse volunt: quatit hortantum præcordia terror,</p>
<span class = "linenum">255</span>
<p>Ne simul adcipiant ingentem mœnibus hostem.</p>
<p>Incutit umbonem fesso, adsultatque ruenti</p>
<p>Pœnus, et ostentans spectantem e mœnibus urbem,</p>
<p>«I, miseram Asbyten leto solare propinquo.»</p>
<p>Hæc dicens, jugulo optantis dimittere vitam</p>
<span class = "linenum">260</span>
<p>Infestum condit mucronem, ac regia lætus</p>
<p>Quadrupedes spolia abreptos a mœnibus ipsis,</p>
<p>Quîs aditum portæ trepidantum sepserat agmen,</p>
<p>Victor agit, curruque volat per ovantia castra.</p>

<p class = "indent">
<a name = "line2_264" id = "line2_264">
At Nomadum furibunda cohors miserabile humandi</a></p>
<span class = "linenum">265</span>
<p>Deproperat munus, tumulique adjungit honorem,</p>
<p>Et rapto cineres ter circum corpore lustrat.</p>
<p>Hinc letale viri robur tegimenque tremendum</p>
<p>In flammas jaciunt, ambustoque ore, genisque,</p>
<p>Deforme alitibus liquere cadaver Iberis.</p>

<span class = "linenum">270</span>
<p class = "indent">
<a name = "line2_270" id = "line2_270">
Pœnorum interea quîs rerum summa potestas,</a></p>
<p>Consultant bello super, et quæ dicta ferantur</p>
<p>Ausoniæ a populis, oratorumque minaci</p>
<p>Adventu trepidant: movet hinc fœdusque, fidesque,</p>
<p>Et testes Superi, jurataque pacta parentum;</p>
<span class = "pagenum">111</span>
<span class = "linenum">275</span>
<p>Hinc popularis amor cœptantis magna juventæ;</p>
<p>Et sperare juvat belli meliora: sed olim</p>
<p>Ductorem infestans odiis gentilibus Hannon,</p>
<p>Sic adeo increpitat studia incautumque favorem:</p>
<p>«Cuncta quidem, Patres, (neque enim cohibere minantum</p>
<span class = "linenum">280</span>
<p>Iræ se valuere) premunt formidine vocem.</p>
<p>Haud tamen abstiterim, mortem licet arma propinquent.</p>
<p>Testabor Superos, et cælo nota relinquam,</p>
<p>Quæ postrema salus rerum patriæque reposcit.</p>
<p>Nec nunc obsessa demum et fumante Sagunto</p>
<span class = "linenum">285</span>
<p>Hæc serus vates Hannon canit: anxia rupi</p>
<p>Pectora; ne castris innutriretur et armis</p>
<p>Exitiale caput, monui, et, dum vita, monebo,</p>
<p>Ingenitum noscens virus, flatusque paternos;</p>
<span class = "pagenum">112</span>
<p>Ut, qui stelligero speculatur sidera cælo,</p>
<span class = "linenum">290</span>
<p>Venturam pelagi rabiem, Caurique futura</p>
<p>Prædicit miseris haud vanus flamina nautis.</p>
<p>Consedit solio, rerumque invasit habenas.</p>
<p>Ergo armis fœdus, fasque omne abrumpitur armis:</p>
<p>Oppida quassantur, longeque in mœnia nostra</p>
<span class = "linenum">295</span>
<p>Æneadum adrectæ mentes, disjectaque pax est.</p>
<p>Exagitant Manes juvenem furiæque paternæ,</p>
<p>Ac funesta sacra, et conversi fœdere rupto</p>
<p>In caput infidum Superi, Massylaque vates.</p>
<p>An nunc ille, novi cæcus caligine regni,</p>
<span class = "pagenum">113</span>
<span class = "linenum">300</span>
<p>Externas arces quatit? haud Tirynthia tecta,</p>
<p>(Sic propria luat hoc pœna, nec misceat urbis</p>
<p>Fata suis) nunc hoc, inquam, hoc in tempore muros</p>
<p>Obpugnat, Carthago, tuos, teque obsidet armis.</p>
<p>Lavimus Hennæas animoso sanguine valles,</p>
<span class = "linenum">305</span>
<p>Et vix conducto produximus arma Lacone.</p>
<p>Nos ratibus laceris Scyllæa replevimus antra,</p>
<span class = "pagenum">114</span>
<p>Classibus et refluo spectavimus æquore raptis</p>
<p>Contorta e fundo revomentem transtra Charybdin.</p>
<p>Respice, pro demens! pro pectus inane Deorum!</p>
<span class = "linenum">310</span>
<p>Ægates, Libyæque procul fluitantia membra.</p>
<p>Quo ruis? et patriæ exitio tibi nomina quæris?</p>
<p>Scilicet immensæ, visis juvenalibus armis,</p>
<span class = "pagenum">115</span>
<p>Subsident Alpes! subsidet mole nivali</p>
<p>Alpibus æquatum adtollens caput Apenninus!</p>
<span class = "linenum">315</span>
<p>Sed campos fac, vane, dari; num gentibus istis</p>
<p>Mortales animi? aut ferro flammave fatiscunt?</p>
<p>Haud tibi Neritia cernes cum prole laborem.</p>
<p>Pubescit castris miles, galeaque teruntur</p>
<p>Nondum signatæ flava lanugine malæ.</p>
<span class = "linenum">320</span>
<p>Nec requies ævi nota, exsanguesque merendo</p>
<p>Stant prima inter signa senes, letumque lacessunt.</p>
<p>Ipse ego Romanas perfosso corpore turmas</p>
<p>Tela intorquentes conrepta e vulnere vidi;</p>
<p>Vidi animos mortesque virum, decorisque furorem.</p>
<span class = "linenum">325</span>
<p>Si bello absistis, nec te victoribus obfers,</p>
<p>Quantum, heu Carthago! donat tibi sanguinis Hannon?»</p>
<span class = "pagenum">116</span>
<p>
<a name = "line2_327" id = "line2_327">
Gestar ad hæc: namque inpatiens asperque coquebat</a></p>
<p>Jamdudum inmites iras, mediamque loquentis</p>
<p>Bis conatus erat turbando abrumpere vocem:</p>
<span class = "linenum">330</span>
<p>«Concilione, inquit, Libyæ, Tyrioque Senatu,</p>
<p>Pro Superi! Ausonius miles sedet? armaque tantum</p>
<p>Haud dum sumta viro? nam cetera non latet hostis.</p>
<p>Nunc geminas Alpes, Apenninumque minatur,</p>
<p>Nunc freta Sicaniæ, et Scyllæi litoris undas;</p>
<span class = "linenum">335</span>
<p>Nec procul est, quin jam Manes umbrasque pavescat</p>
<p>Dardanias: tanta adcumulat præconia leto</p>
<span class = "pagenum">117</span>
<p>Vulneribusque virum, ac tollit sub sidera gentem.</p>
<p>Mortalem, mihi crede, licet formidine turpi</p>
<p>Frigida corda tremant, mortalem sumimus hostem.</p>
<span class = "linenum">340</span>
<p>Vidi ego, quum, geminas artis post terga catenis</p>
<p>Evinctus palmas, vulgo traheretur ovante,</p>
<p>Carceris in tenebras, spes et fiducia gentis</p>
<p>Regulus Hectoreæ: vidi, quum robore pendens,</p>
<p>Hesperiam cruce sublimis spectaret ab alta.</p>
<span class = "linenum">345</span>
<p>Nec vero terrent puerilia protenus ora</p>
<p>Sub galea et pressæ properata casside malæ.</p>
<p>Indole non adeo segni sumus! adspice; turmæ</p>
<p>Quot Libycæ certant annos anteire labore,</p>
<p>Et nudis bellantur equis! ipse, adspice, ductor,</p>
<span class = "linenum">350</span>
<p>Quum primam tenero vocem proferret ab ore,</p>
<p>Jam bella et lituos, ac flammis urere gentem</p>
<p>Jurabat Phrygiam, atque animo patria arma movebat.</p>
<span class = "pagenum">118</span>
<p>Proinde polo crescant Alpes, astrisque coruscos</p>
<p>Apenninus agat scopulos; per saxa nivesque,</p>
<span class = "linenum">355</span>
<p>(Dicam etenim, ut stimulent atram vel inania mentem)</p>
<p>Per cælum est qui pandat iter: pudet Hercule tritas</p>
<p>Desperare vias, laudemque timere secundam.</p>
<p>Sed Libyæ clades, et primi incendia belli</p>
<p>Adgerat, atque iterum pro libertate labores</p>
<span class = "linenum">360</span>
<p>Hannon ferre vetat: ponat formidinis æstus,</p>
<p>Parietibusque domus inbellis femina servet</p>
<p>Singultantem animam: nos, nos contra ibimus hostem,</p>
<span class = "pagenum">119</span>
<p>Quîs procul a Tyria dominos depellere Byrsa,</p>
<p>Vel Jove non æquo, fixum est: sin fata repugnant,</p>
<span class = "linenum">365</span>
<p>Et jam damnata cessit Carthagine Mavors,</p>
<p>Obcumbam potius; nec te, patria inclita, dedam</p>
<p>Æternum famulam; liberque Acheronta videbo.</p>
<p>Nam quæ, pro Superi! Fabius jubet? ocius arma</p>
<p>Exuite, et capta descendite ab arce Sagunti;</p>
<span class = "linenum">370</span>
<p>Tum delecta manus scutorum incendat acervos,</p>
<p>Uranturque rates, ac toto absistite ponto.</p>
<p>Dî procul, o! merita est numquam si talia plecti</p>
<span class = "pagenum">120</span>
<p>Carthago, prohibete nefas; nostrique solutas</p>
<p>Ductoris servate manus!» Ut deinde resedit,</p>
<span class = "linenum">375</span>
<p>Factaque censendi, Patrum de more, potestas;</p>
<p>
<a name = "line2_376" id = "line2_376">
Hic Hannon reddi propere certamine rapta</a></p>
<p>Instat, et auctorem violati fœderis addit.</p>

<p class = "indent">
<a name = "line2_378" id = "line2_378">
Tum vero adtoniti, ceu templo inrumperet hostis,</a></p>
<p>Exsiluere Patres, Latioque id verteret omen</p>
<span class = "linenum">380</span>
<p>Oravere Deum. At postquam discordia sentit</p>
<p>Pectora, et infidas ad Martem vergere mentes;</p>
<p>Non ultra patiens Fabius rexisse dolorem,</p>
<p>Concilium exposcit propere, Patribusque vocatis</p>
<p>Bellum se gestare sinu pacemque profatus,</p>
<span class = "linenum">385</span>
<p>Quod sedeat legere, ambiguis neu fallere dictis</p>
<p>Inperat, ac, sævo neutrum renuente Senatu,</p>
<p>Ceu clausas acies gremioque effunderet arma,</p>
<span class = "pagenum">121</span>
<p>«Adcipite infaustum Libyæ, eventuque priori</p>
<p>Par, inquit, bellum:» et laxos effundit amictus.</p>
<span class = "linenum">390</span>
<p>Tum patrias repetit pugnandi nuntius arces.</p>

<p class = "indent">
<a name = "line2_391" id = "line2_391">
Atque ea dum profugæ regnis agitantur Elissæ,</a></p>
<p>Adcisis velox populis, quîs ægra lababat</p>
<p>Ambiguo sub Marte fides, prædaque gravatus</p>
<p>Ad muros Pœnus revocaverat arma Sagunti.</p>

<span class = "linenum">395</span>
<p class = "indent">
<a name = "line2_395" id = "line2_395">
Ecce autem clipeum, sævo fulgore micantem,</a></p>
<p>Oceani gentes ductori dona ferebant,</p>
<span class = "pagenum">122</span>
<p>Callaicæ telluris opus, galeamque coruscis</p>
<p>Subnixam cristis, vibrant cui vertice coni</p>
<p>Albentis, niveæ tremulo nutamine pennæ;</p>
<span class = "linenum">400</span>
<p>Ensem unum, ac multis fatalem millibus hastam;</p>
<p>Præterea textam nodis, auroque trilicem</p>
<p>Loricam, nulli tegimen penetrabile telo.</p>
<p>Hæc, ære et duri chalybis perfecta metallo,</p>
<p>Atque opibus perfusa Tagi, per singula lætis</p>
<span class = "linenum">405</span>
<p>Lustrat ovans oculis, et gaudet origine regni.</p>

<span class = "pagenum">123</span>
<p class = "indent">
<a name = "line2_406" id = "line2_406">
Condebat primæ Dido Carthaginis arces,</a></p>
<p>Instabatque operi subducta classe juventus.</p>
<p>Molibus hi claudunt portus, his tecta domusque</p>
<p>Partiris, justæ Bitia venerande senectæ.</p>
<span class = "linenum">410</span>
<p>Ostentant caput effossa tellure repertum</p>
<p>Bellatoris equi, atque omen clamore salutant.</p>
<p>Has inter species orbatum classe, suisque,</p>
<p>Ænean pulsum pelago, dextraque precantem</p>
<p>Cernere erat: fronte hunc avide regina serena.</p>
<span class = "linenum">415</span>
<p>Infelix, ac jam vultu spectabat amico.</p>
<p>Hinc et speluncam, furtivaque fœdera amantum</p>
<p>Callaicæ fecere manus: it clamor ad auras,</p>
<span class = "pagenum">124</span>
<p>Latratusque canum; subitoque exterrita nimbo</p>
<p>Occultant alæ venantum corpora silvis.</p>
<span class = "linenum">420</span>
<p>Nec procul Æneadum vacuo jam litore classis,</p>
<p>Æquora nequidquam revocante petebat Elissa.</p>
<p>Ipsa pyram super ingentem stans saucia Dido</p>
<p>Mandabat Tyriis ultricia bella futuris,</p>
<p>Ardentemque rogum media spectabat ab unda</p>
<span class = "pagenum">125</span>
<span class = "linenum">425</span>
<p>Dardanus, et magnis pandebat carbasa fatis.</p>
<p>Parte alia, supplex infernis Hannibal aris,</p>
<p>Arcanum Stygia libat cum vate cruorem,</p>
<p>Et primo bella Æneadum jurabat ab ævo.</p>
<p>At senior Siculis exsultat Hamilcar in arvis;</p>
<span class = "linenum">430</span>
<p>Spirantem credas certamina anhela movere:</p>
<p>Ardor inest oculis, torvumque minatur imago.</p>

<p class = "indent">
<a name = "line2_432" id = "line2_432">
Nec non et lævum clipei latus aspera signis</a></p>
<p>Inplebat Spartana cohors: hanc ducit ovantem</p>
<span class = "pagenum">126</span>
<p>Ledæis veniens victor Xanthippus Amyclis.</p>
<span class = "linenum">435</span>
<p>Juxta triste decus pendet sub imagine pœnæ</p>
<p>Regulus, et fidei dat magna exempla Sagunto.</p>
<p>Lætior at circa facies, agitata ferarum</p>
<p>Agmina venatu, et cælata mapalia fulgent.</p>
<p>Nec procul usta cutem nigri soror horrida Mauri</p>
<span class = "linenum">440</span>
<p>Adsuetas patrio mulcet sermone leænas.</p>
<p>It liber campi pastor, cui fine sine ullo</p>
<p>Invetitum saltus penetrat pecus: omnia Pœnum</p>
<p>Armenti vigilem patrio de more sequuntur,</p>
<p>Gæsaque, latratorque Cydon, tectumque, focique</p>
<span class = "linenum">445</span>
<p>In silicis venis, et fistula nota juvencis.</p>
<p>Eminet excelso consurgens colle Saguntos,</p>
<p>Quam circum inmensi populi condensaque cingunt</p>
<p>Agmina certantum, pulsantque trementibus hastis.</p>
<p>Extrema clipei stagnabat Iberus in ora,</p>
<span class = "pagenum">127</span>
<span class = "linenum">450</span>
<p>Curvatis claudens ingentem flexibus orbem.</p>
<p>Hannibal, abrupto transgressus fœdere ripas,</p>
<p>Pœnorum populos Romana in bella vocabat.</p>
<p>Tali sublimis dono, nova tegmina latis</p>
<p>Aptat concutiens humeris, celsusque profatur:</p>
<span class = "linenum">455</span>
<p>«Heu quantum Ausonio sudabitis, arma, cruore!</p>
<p>Quas, belli judex, pœnas mihi, Curia, pendes!»</p>

<p class = "indent">
<a name = "line2_457" id = "line2_457">
Jamque senescebat vallatis mœnibus hostis,</a></p>
<p>Carpebatque dies urbem, dum signa manusque</p>
<p>Exspectant fessi socias: tandem æquore vano</p>
<span class = "pagenum">128</span>
<span class = "linenum">460</span>
<p>Avertunt oculos, frustrataque litora ponunt,</p>
<p>Et propius suprema vident: sedet acta medullis</p>
<p>Jamdudum, atque inopes penitus coquit intima pestis.</p>
<p>Est furtim lento misere durantia tabo</p>
<p>Viscera, et exurit siccatas sanguine venas</p>
<span class = "linenum">465</span>
<p>Per longum celata fames: jam lumina retro</p>
<span class = "pagenum">129</span>
<p>Exesis fugere genis; jam lurida sola</p>
<p>Tecta cute, et venis male juncta trementibus ossa</p>
<p>Exstant, consumtis visu deformia membris.</p>
<p>Humentis rores noctis terramque madentem</p>
<span class = "linenum">470</span>
<p>Solamen fecere mali, cassoque labore</p>
<p>E sicco frustra presserunt robore succos.</p>
<p>Nil temerare piget: rabidi jejunia ventris</p>
<p>Insolitis adigunt vesci, resolutaque, nudos</p>
<p>Linquentes clipeos, armorum tegmina mandunt.</p>

<span class = "pagenum">130</span>

<span class = "linenum">475</span>
<p class = "indent">
<a name = "line2_475" id = "line2_475">
Desuper hæc cælo spectans Tirynthius alto</a></p>
<p>Inlacrimat fractæ nequidquam casibus urbis.</p>
<p>Namque metus magnique tenent præcepta parentis,</p>
<p>Ne sævæ tendat contra decreta novercæ.</p>
<p>Sic igitur, cœpta occultans, ad limina sanctæ</p>
<span class = "linenum">480</span>
<p>Contendit Fidei, secretaque pectora tentat.</p>
<p>Arcanis Dea læta, polo tum forte remoto</p>
<p>Cælicolum magnas volvebat conscia curas,</p>
<p>Quam tali adloquitur Nemeæ pacator honore:</p>
<span class = "pagenum">131</span>
<p>«Ante Jovem generata, decus Divumque hominumque,</p>
<span class = "linenum">485</span>
<p>Qua sine non tellus pacem, non æquora norunt,</p>
<p>Justitiæ consors, tacitumque in pectore numen,</p>
<p>Exitiumne tuæ dirum spectare Sagunti,</p>
<p>Et tot pendentem pro te, Dea, cernere pœnas</p>
<p>Urbem lenta potes? moritur tibi vulgus, et unam</p>
<span class = "linenum">490</span>
<p>Te matres, vincente fame, te mœsta virorum</p>
<p>Ora vocant, primaque sonant te voce minores.</p>
<p>Fer cælo auxilium, et fessis da surgere rebus.»</p>

<p class = "indent">
<a name = "line2_493" id = "line2_493">
Hæc satus Alcmena, contra cui talia virgo:</a></p>
<p>«Cerno equidem, nec pro nihilo est mihi fœdera rumpi,</p>
<span class = "linenum">495</span>
<p>Statque dies, ausis olim tam tristibus ultor.</p>
<p>Sed me pollutas properantem linquere terras</p>
<p>Sedibus his, tectisque novis succedere adegit</p>
<span class = "pagenum">132</span>
<p>Fecundum in fraudes hominum genus: inpia liqui</p>
<p>Et, quantum terrent, tantum metuentia regna,</p>
<span class = "linenum">500</span>
<p>Ac furias auri, nec vilia præmia fraudum,</p>
<p>Et super hæc ritu horrificos ac more ferarum</p>
<p>Viventes rapto populos, luxuque solutum</p>
<p>Omne decus, multaque obpressum nocte pudorem.</p>
<p>Vis colitur, jurisque locum sibi vindicat ensis;</p>
<span class = "linenum">505</span>
<p>Et probris cessit virtus: en, adspice gentes:</p>
<p>Nemo insons; pacem servant commercia culpæ.</p>
<p>Sed secura tua fundata ut mœnia dextra</p>
<p>Dignum te servent memorando fine vigorem,</p>
<p>Dedita nec fessi transmittant corpora Pœno,</p>
<span class = "linenum">510</span>
<p>Quod solum nunc fata sinunt seriesque futuri;</p>
<p>Extendam leti decus, atque in secula mittam,</p>
<span class = "pagenum">133</span>
<p>Ipsaque laudatas ad Manes prosequar umbras.»</p>

<p class = "indent">
<a name = "line2_513" id = "line2_513">
Inde severa levi decurrens æthere virgo</a></p>
<p>Luctantem fatis petit inflammata Saguntum;</p>
<span class = "linenum">515</span>
<p>Invadit mentes, et pectora nota pererrat,</p>
<p>Inmittitque animis numen: tum fusa medullis</p>
<p>Inplicat, atque sui flagrantem inspirat amorem.</p>
<p>Arma volunt, tentantque ægros ad prælia nisus.</p>
<p>Insperatus adest vigor, interiusque recursat</p>
<span class = "linenum">520</span>
<p>Dulcis honos Divæ, et sacrum pro virgine letum.</p>
<p>It tacitus fessis per ovantia pectora sensus,</p>
<p>Vel leto graviora pati, sævasque ferarum</p>
<span class = "pagenum">134</span>
<p>Adtentare dapes, et mensis addere crimen.</p>
<p>Sed prohibet culpa pollutam extendere lucem</p>
<span class = "linenum">525</span>
<p>Casta Fides, paribusque famem compescere membris.</p>

<p class = "indent">
<a name = "line2_526" id = "line2_526">
Quam simul invisæ gentis conspexit in arce</a></p>
<p>Forte ferens sese Libycis Saturnia castris,</p>
<p>Virgineum increpitat miscentem bella furorem,</p>
<p>Atque, ira turbata gradum, ciet ocius atram</p>
<span class = "linenum">530</span>
<p>Tisiphonen, imos agitantem verbere manes,</p>
<p>Et palmas tendens; «Hos, inquit, Noctis alumna,</p>
<p>Hos muros inpelle manu, populumque ferocem,</p>
<span class = "pagenum">135</span>
<p>Dextris sterne suis; Juno jubet: ipsa propinqua</p>
<p>Effectus studiumque tuum de nube videbo.</p>
<span class = "linenum">535</span>
<p>Illa Deos summumque Jovem turbantia tela,</p>
<p>Quîs Acheronta moves, flammam inmanesque chelydros</p>
<p>Stridoremque tuum, quo territa comprimit ora</p>
<p>Cerberus, ac, mixto quæ spumant felle, venena,</p>
<p>Et quidquid scelerum, pœnarum quidquid et iræ</p>
<span class = "linenum">540</span>
<p>Pectore fecundo coquitur tibi, congere præceps</p>
<p>In Rutulos, totamque Erebo demitte Saguntum.</p>
<p>Hac mercede Fides constet delapsa per auras.»</p>

<p class = "indent">
<a name = "line2_543" id = "line2_543">
Sic voce instimulans, dextra Dea concita sævam</a></p>
<p>Eumenida incussit muris, tremuitque repente</p>
<span class = "linenum">545</span>
<p>Mons circum, et gravior sonuit per litora fluctus.</p>
<span class = "pagenum">136</span>
<p>Sibilat insurgens capiti, et turgentia circum</p>
<p>Multus colla micat squalenti tergore serpens.</p>
<p>Mors graditur, vasto pandens cava guttura rictu,</p>
<p>Casuroque inhiat populo: tunc Luctus, et atri</p>
<span class = "linenum">550</span>
<p>Pectora circumstant Planctus, Mœrorque, Dolorque,</p>
<p>Atque omnes adsunt Pœnæ, formaque trifauci</p>
<p>Personat insomnis lacrimosæ Janitor aulæ.</p>
<p>Protinus adsimilat faciem mutabile monstrum</p>
<span class = "pagenum">137</span>
<p>Tiburnæ, gressumque simul, sonitumque loquentis.</p>
<span class = "linenum">555</span>
<p>Hæc bello vacuos et sævi turbine Martis</p>
<p>Lugebat thalamos, Murro spoliata marito;</p>
<p>Clara genus, Daunique trahens a sanguine nomen.</p>
<p>Cui vultus induta pares disjectaque crinem</p>
<p>Eumenis in medios inrumpit turbida cœtus,</p>
<span class = "linenum">560</span>
<p>Et mœstas lacerata genas; «Quis terminus, inquit?</p>
<p>Sat Fidei proavisque datum! vidi ipsa cruentum,</p>
<p>Ipsa meum vidi lacerato vulnere nostras</p>
<p>Terrentem Murrum noctes et dira sonantem:</p>
<p>Eripe te, conjux, miserandæ casibus urbis,</p>
<span class = "linenum">565</span>
<p>Et fuge, si terras adimit victoria Pœni,</p>
<p>Ad manes, Tiburna, meos: cecidere Penates,</p>
<p>Occidimus Rutuli, tenet omnia Punicus ensis.</p>
<p>Mens horret, nec adhuc oculis absistit imago.</p>
<p>Nullane jam posthac tua tecta, Sagunte, videbo?</p>
<span class = "pagenum">138</span>
<span class = "linenum">570</span>
<p>Felix, Murre, necis, patriaque superstite felix.</p>
<p>At nos, Sidoniis famulatum matribus actas,</p>
<p>Post belli casus vastique pericula ponti,</p>
<p>Carthago adspiciet victrix, tandemque supremum</p>
<p>Nocte obita Libyæ gremio captiva jacebo.</p>
<span class = "linenum">575</span>
<p>Sed vos, o juvenes, vetuit quos conscia virtus</p>
<p>Posse capi, quîs telum ingens contra aspera mors est,</p>
<p>Vestris servitio manibus subducite matres.</p>
<p>Ardua virtutem profert via: pergite primi</p>
<span class = "pagenum">139</span>
<p>Nec facilem populis, nec notam invadere laudem.»</p>

<span class = "linenum">580</span>
<p class = "indent">
<a name = "line2_580" id = "line2_580">
His ubi turbatas hortatibus inpulit aures,</a></p>
<p>Inde petit tumulum, summo quem vertice montis</p>
<p>Amphitryoniades spectandum ex æquore nautis</p>
<p>Struxerat, et grato cineres decorarat honore.</p>
<p>Excitus sede (horrendum) prorumpit ab ima</p>
<span class = "pagenum">140</span>
<span class = "linenum">585</span>
<p>Cæruleus maculis auro squalentibus anguis.</p>
<p>Ignea sanguinea radiabant lumina flamma,</p>
<p>Oraque vibranti stridebant sibila lingua:</p>
<p>Isque inter trepidos cœtus mediamque per urbem</p>
<p>Volvitur, et muris propere delabitur altis,</p>
<span class = "linenum">590</span>
<p>Ac similis profugo vicina ad litora tendit,</p>
<p>Spumantisque freti præceps inmergitur undis.</p>

<p class = "indent">
<a name = "line2_592" id = "line2_592">
Tum vero excussæ mentes, ceu prodita tecta</a></p>
<p>Expulsi fugiant Manes, umbræque recusent</p>
<p>Captivo jacuisse solo: sperare saluti</p>
<span class = "pagenum">141</span>
<span class = "linenum">595</span>
<p>Pertæsum, damnantque cibos; agit addita Erinnys.</p>
<p>Haud gravior duris Divum inclementia rebus,</p>
<p>Quam leti proferre moras: abrumpere vitam</p>
<p>Ocius adtoniti quærunt, lucemque gravantur.</p>
<p>Certatim structus subrectæ molis ad astra</p>
<span class = "linenum">600</span>
<p>In media stetit urbe rogus; portantque trahuntque</p>
<p>Longæ pacis opes quæsitaque præmia dextris,</p>
<p>Callaico vestes distinctas matribus auro,</p>
<p>Armaque Dulichia proavis portata Zacyntho,</p>
<p>Et prisca advectos Rutulorum ex urbe Penates.</p>
<span class = "pagenum">142</span>
<span class = "linenum">605</span>
<p>Huc quidquid superest captis, clipeosque, simulque</p>
<p>Infaustos jaciunt enses, et condita bello</p>
<p>Effodiunt penitus terra, gaudentque superbi</p>
<p>Victoris prædam flammis donare supremis.</p>

<p class = "indent">
<a name = "line2_609" id = "line2_609">
Quæ postquam congesta videt feralis Erinnys,</a></p>
<span class = "linenum">610</span>
<p>Lampada flammiferis tinctam Phlegethontis in undis</p>
<p>Quassat, et inferna superos caligine condit.</p>
<p>Inde opus adgressi, toto quod nobile mundo</p>
<p>Æternum invictis infelix gloria servat.</p>
<p>Princeps Tisiphone, lentum indignata parentem,</p>
<span class = "pagenum">143</span>
<span class = "linenum">615</span>
<p>Pressit ovans capulum, cunctantemque inpulit ensem,</p>
<p>Et dirum insonuit Stygio bis terque flagello.</p>
<p>Invitas maculant cognato sanguine dextras,</p>
<p>Miranturque nefas aversa mente peractum,</p>
<p>Et facto sceleri inlacrimant: hic, turbidus ira,</p>
<span class = "linenum">620</span>
<p>Et rabie cladum, perpessæque ultima vitæ,</p>
<p>Obliquos versat materna per ubera visus:</p>
<p>Hic, raptam librans dilectæ in colla securim</p>
<p>Conjugis, increpitat sese, mediumque furorem</p>
<p>Projecta damnat stupefactus membra bipenni.</p>
<span class = "linenum">625</span>
<p>Nec tamen evasisse datur: nam verbera Erinnys</p>
<p>Incutit, atque atros insibilat ore tumores.</p>
<span class = "pagenum">144</span>
<p>Sic thalami fugit omnis amor, dulcesque marito</p>
<p>Effluxere tori, et subiere oblivia tædæ.</p>
<p>Ille jacit, totis connisus viribus, ægrum</p>
<span class = "linenum">630</span>
<p>In flammas corpus, densum qua turbine nigro</p>
<p>Exundat fumum piceus caligine vertex.</p>

<p class = "indent">
<a name = "line2_632" id = "line2_632">
At medios inter cœtus pietate sinistra,</a></p>
<p>Infelix Tymbrene, furis; Pœnoque parentis</p>
<p>Dum properas auferre necem, reddentia formam</p>
<span class = "linenum">635</span>
<p>Ora tuam laceras, temerasque simillima membra.</p>
<p>Vos etiam primo gemini cecidistis in ævo,</p>
<span class = "pagenum">145</span>
<p>Eurymedon fratrem, et fratrem mentite Lycorma,</p>
<p>Cuncta pares; dulcisque labor sua nomina natis</p>
<p>Reddere, et in vultu genetrici stare suorum.</p>
<span class = "linenum">640</span>
<p>Jam fixus jugulo culpa te solverat ensis,</p>
<p>Eurymedon, inter miseræ lamenta senectæ:</p>
<p>Dumque malis turbata parens, deceptaque visis,</p>
<p>Quo ruis? huc ferrum, clamat, converte, Lycorma;</p>
<p>Ecce simul jugulum perfoderat ense Lycormas.</p>
<span class = "linenum">645</span>
<p>Sed magno, quinam, Eurymedon, furor iste? sonabat</p>
<p>Cum planctu, geminæque nota decepta figuræ,</p>
<p>Funera mutato revocabat nomine mater;</p>
<span class = "pagenum">146</span>
<p>Donec, transacto tremebunda per ubera ferro,</p>
<p>Tunc etiam ambiguos cecidit super inscia natos.</p>

<span class = "linenum">650</span>
<p class = "indent">
<a name = "line2_650" id = "line2_650">
Quis diros urbis casus, laudandaque monstra,</a></p>
<p>Et fidei pœnas, et tristia fata piorum</p>
<p>Inperet evolvens lacrimis? vix Punica fletu</p>
<p>Cessassent castra, ac miserescere nescius hostis.</p>
<p>Urbs, habitata diu Fidei, cæloque parentem</p>
<span class = "linenum">655</span>
<p>Murorum repetens, ruit inter perfida gentis</p>
<p>Sidoniæ tela, atque inmania facta suorum,</p>
<p>Injustis neglecta Deis: furit ensis et ignis;</p>
<span class = "pagenum">147</span>
<p>Quique caret flamma, scelerum est locus! Erigit atro</p>
<p>Nigrantem fumo rogus alta ad sidera nubem.</p>
<span class = "linenum">660</span>
<p>Ardet in excelso proceri vertice montis</p>
<p>Arx, intacta prius bellis: hinc Punica castra,</p>
<p>Litoraque, et totam soliti spectare Saguntum:</p>
<p>Ardent tecta Deum; resplendet imagine flammæ</p>
<p>Æquor, et in tremulo vibrant incendia ponto.</p>

<span class = "linenum">665</span>
<p class = "indent">
<a name = "line2_665" id = "line2_665">
Ecce inter medios cædum Tiburna furores,</a></p>
<p>Fulgenti dextram mucrone armata mariti,</p>
<p>Et læva infelix ardentem lampada quassans,</p>
<p>Squalentemque erecta comam, ac liventia planctu</p>
<p>Pectora nudatis ostendens sæva lacertis,</p>
<span class = "linenum">670</span>
<p>Ad tumulum Murri super ipsa cadavera fertur.</p>
<p>Qualis, ubi inferni dirum tonat aula parentis,</p>
<p>Iraque turbatos exercet regia Manes,</p>
<p>Alecto, solium ante Dei sedemque tremendam,</p>
<p>Tartareo est operata Jovi, pœnasque ministrat.</p>
<span class = "pagenum">148</span>
<span class = "linenum">675</span>
<p>Arma viri, multo nuper defensa cruore,</p>
<p>Inponit tumulo inlacrimans; Manesque precata,</p>
<p>Adciperent sese, flagrantem lampada subdit.</p>
<p>Tunc rapiens letum, «Tibi ego hæc, ait, optime conjux,</p>
<p>Ad Manes, en, ipsa fero.» Sic ense recepto</p>
<span class = "linenum">680</span>
<p>Arma super ruit, et flammas invadit hiatu.</p>

<p class = "indent">
<a name = "line2_681" id = "line2_681">
Semiambusta jacet nullo discrimine passim</a></p>
<p>Infelix obitus, permixto funere, turba.</p>
<p>Ceu, stimulante fame, quum victor ovilia tandem</p>
<p>Faucibus invasit siccis leo, mandit hianti</p>
<span class = "linenum">685</span>
<p>Ore fremens inbelle pecus, patuloque redundat</p>
<p>Gutture ructatus large cruor: incubat atris</p>
<p>Semesæ stragis cumulis; aut, murmure anhelo</p>
<p>Infrendens, laceros inter spatiatur acervos.</p>
<p>Late fusa jacent pecudes, custosque Molossus,</p>
<span class = "linenum">690</span>
<p>Pastorumque cohors, stabulique gregisque magister;</p>
<p>Totaque vastatis disjecta mapalia tectis.</p>
<span class = "pagenum">149</span>
<p>Inrumpunt vacuam Pœni tot cladibus arcem.</p>
<p>Tum demum ad Manes, perfecto munere, Erinnys</p>
<p>Junoni laudata redit, magnamque superba</p>
<span class = "linenum">695</span>
<p>Exsultat rapiens secum sub Tartara turbam.</p>

<p class = "indent">
<a name = "line2_696" id = "line2_696">
At vos, sidereæ, quas nulla æquaverit ætas,</a></p>
<p>Ite, decus terrarum, animæ, venerabile vulgus,</p>
<p>Elysium et castas sedes decorate piorum.</p>
<p>Cui vero non æqua dedit victoria nomen,</p>
<span class = "linenum">700</span>
<p>(Audite; o gentes, neu rumpite fœdera pacis,</p>
<p>Nec regnis postferte fidem!) vagus exsul in orbe</p>
<p>Errabit toto, patriis projectus ab oris;</p>
<p>Tergaque vertentem trepidans Carthago videbit.</p>
<p>Sæpe Saguntinis somnos exterritus umbris</p>
<span class = "linenum">705</span>
<p>Optabit cecidisse manu; ferroque negato,</p>
<span class = "pagenum">150</span>
<p>Invictus quondam Stygias bellator ad undas</p>
<p>Deformata feret liventi membra veneno.</p>

</div>


<hr class = "mid">

<span class = "pagenum">151</span>

<h2><a name = "liber3" id = "liber3">
LIBER TERTIUS.</a></h2>

<hr class = "mid">

<h4><a name = "lib3_arg" id = "lib3_arg">ARGUMENTUM.</a></h4>

<div class = "argument">

<p><span class = "smallcaps">Sagunto</span> diruta, Bostar in Libyam
mittitur, ut de eventu belli Romanis inlati oraculum Jovis Hammonis in
Marmarica consulat; <a href = "#line3_1">1-13.</a></p>
<p>Hannibal ipse Gades petit, ubi in templo Herculis, cujus labores in
foribus sculptos contemplatur, donaria Deo vota suspendit; <a href =
"#line3_14">14-44.</a></p>
<p>Et recessum adcessumque maris admiratur; <a href =
"#line3_45">45-60.</a></p>
<p>Inde Himilcen, uxorem suam, quamvis invitam cum filiolo lactente in
Africam amandat; <a href = "#line3_61">61-157.</a></p>
<p>Curis vero et laboribus fessus, nocte adpetente, somno altiore
obprimitur, in quo ei obfertur species Mercurii, qui ipsius cunctationem
increpat, seque ab Jove ducem in Italiam ei missum memorat; <a href =
"#line3_158">158-213.</a></p>
<p>Hoc visu lætus extemplo copias ex hibernis educit, quæ sigillatim
recensentur; <a href = "#line3_214">214-405.</a></p>
<p>Has per Pyrenæum saltum Bebrycumque fines traducit, et ex Volcarum
agro Rhodanum ac deinde Druentiam, qui et ipse Alpinus amnis longe
omnium Galliæ fluviorum difficillimus transitu est, trajicit; <a href =
"#line3_406">406-476.</a></p>
<p>Tum per Gallias, fusis, qui iter morari atque impedire conabantur, ad
Alpes contendit, in quarum jugum milites, pugnando et tædio laborum
malorumque fessi, sed promissis et oratione ducis confirmati, duodecimo
demum die evadunt; <a href = "#line3_477">477-556.</a></p>
<p>Gravissimo labore jam præter omnium opinionem exantlato, Venus de
periculo, Romanis inminente, cum patre conqueritur; <a href =
"#line3_557">557-569.</a></p>
<p>Jupiter contra, spe belli fortiter a Romanis gerendi feliciterque
olim finiendi, filiæ dolorem levat, et futuram Romæ fortunam
splendidumque Flaviæ gentis imperium, vaticinantis in modum, exponit;
<a href = "#line3_570">570-629.</a></p>
<p>Interea Hannibal, Alpibus per varios casus et tot discrimina rerum
superatis, in Italiam degreditur, et in
<span class = "pagenum">152</span>
Taurinis, quæ Gallis proxima gens est, castra ponit; <a href =
"#line3_630">630-646.</a></p>
<p>Eodem Bostar, ex Africa reversus, pervenit, et oraculo Jovis
Hammonis, cujus situm et originem describit, prosperum futuri belli
eventum portendi nuntiat, quo militi ad dimicandum animus incenditur;
<a href = "#line3_647">647-714.</a></p>
</div>

<hr class = "tiny">

<div class = "text">

<p><a name = "line3_1" id = "line3_1"> </a>
<span class = "smallcaps">Postquam</span> rupta fides Tyriis, et mœnia
castæ,</p>
<p>Non æquo Superum genitore, eversa Sagunti;</p>
<p>Extemplo positos finiti cardine mundi</p>
<p>Victor adit populos, cognataque limina Gades.</p>
<span class = "linenum">5</span>
<p>Nec vatum mentes agitare et præscia corda</p>
<p>Cessatum super imperio: citus æquore Bostar</p>
<p>Vela dare, et rerum prænoscere fata jubetur.</p>
<p>Prisca fides adytis longo servatur ab ævo,</p>
<span class = "pagenum">153</span>
<p>Qua sublime sedens, Cirrhæis æmulus antris,</p>
<span class = "linenum">10</span>
<p>Inter anhelantes Garamantas corniger Hammon,</p>
<p>Fatidico pandit venientia secula luco.</p>
<p>Hinc omen cœptis, et casus scire futuros</p>
<p>Ante diem, bellique vices novisse petebat.</p>

<p class = "indent">
<a name = "line3_14" id = "line3_14"> </a>
Exin clavigeri veneratus numinis aras</p>
<span class = "pagenum">154</span>
<span class = "linenum">15</span>
<p>Captivis onerat donis, quæ nuper ab arce</p>
<p>Victor fumantis rapuit semiusta Sagunti.</p>
<p>Vulgatum, nec cassa fides, ab origine fani</p>
<p>Inpositas durare trabes, solasque per ævum</p>
<p>Condentum novisse manus: hinc credere gaudent</p>
<span class = "linenum">20</span>
<p>Consedisse Deum, seniumque repellere templis.</p>
<p>Tum, quîs fas et honos adyti penetralia nosse,</p>
<p>Femineos prohibent gressus, ac limine curant</p>
<p>Sætigeros arcere sues: nec discolor ulli</p>
<p>Ante aras cultus; velantur corpora lino,</p>
<span class = "linenum">25</span>
<p>Et Pelusiaco præfulget stamine vertex.</p>
<span class = "pagenum">155</span>
<p>Discinctis mos tura dare, atque e lege parentum</p>
<p>Sacrificam lato vestem distinguere clavo.</p>
<p>Pes nudus, tonsæque comæ, castumque cubile:</p>
<p>Inrestincta focis servant altaria flammæ.</p>
<span class = "linenum">30</span>
<p>Sed nulla effigies, simulacrave nota Deorum</p>
<span class = "pagenum">156</span>
<p>Majestate locum, et sacro inplevere timore.</p>

<p class = "indent">
In foribus labor Alcidæ Lernæa recisis</p>
<p>Anguibus hydra jacet, nexuque elisa leonis</p>
<span class = "pagenum">157</span>
<p>Ora Cleonæi patulo cælantur hiatu.</p>
<span class = "linenum">35</span>
<p>Ast Stygius, sævis terrens latratibus umbras,</p>
<p>Janitor, æterno tum primum tractus ab antro,</p>
<p>Vincla indignatur, metuitque Megæra catenas.</p>
<p>Juxta Thraces equi, pestisque Erymanthia, et altos</p>
<p>Æripedis ramos superantia cornua cervi.</p>
<span class = "pagenum">158</span>
<span class = "linenum">40</span>
<p>Nec levior vinci Libycæ telluris alumnus</p>
<p>Matre super, stratique genus deforme bimembres</p>
<p>Centauri, frontemque minor nunc amnis Acarnan.</p>
<p>Inter quæ fulget sacratis ignibus Œte,</p>
<span class = "pagenum">159</span>
<p>Ingentemque animam rapiunt ad sidera flammæ.</p>

<span class = "linenum">45</span>
<p class = "indent">
<a name = "line3_45" id = "line3_45"> </a>
Postquam oculos varia inplevit virtutis imago,</p>
<p>Mira dehinc cernit: surgentis mole profundi</p>
<p>Injectum terris subitum mare, nullaque circa</p>
<p>Litora, et infuso stagnantes æquore campos.</p>
<p>Nam qua cæruleis Nereus evolvitur antris,</p>
<span class = "linenum">50</span>
<p>Atque imo freta contorquet Neptunia fundo,</p>
<p>Proruptum exundat pelagus, cæcosque relaxans</p>
<p>Oceanus fontes torrentibus ingruit undis.</p>
<p>Tum vada, ceu sævo penitus permota tridenti,</p>
<p>Luctantur terris tumefactum inponere pontum.</p>
<span class = "linenum">55</span>
<p>Mox remeat gurges, tractoque relabitur æstu,</p>
<span class = "pagenum">160</span>
<p>Ac ratis erepto campis deserta profundo,</p>
<p>Et fusi transtris exspectant æquora nautæ.</p>
<p>Cymothoes ea regna vagæ, pelagique labores</p>
<p>Luna movet: Luna, inmissis per cærula bigis,</p>
<span class = "linenum">60</span>
<p>Fertque refertque fretum, sequitarque reciproca Tethys.</p>

<p class = "indent">
<a name = "line3_61" id = "line3_61"> </a>
Hæc propere spectata duci: nam multa fatigant.</p>
<p>Curarum prima exercet, subducere bello</p>
<span class = "pagenum">161</span>
<p>Consortem thalami, parvumque sub ubere natum.</p>
<p>Virgineis juvenem tædis, primoque Hymenæo</p>
<span class = "linenum">65</span>
<p>Inbuerat conjux, memorique tenebat amore.</p>
<p>At puer, obsessæ generatus in ore Sagunti,</p>
<p>Bissenos lunæ nondum compleverat orbes.</p>
<p>Si quis forte Deum tantos inciderit actus,</p>
<p>Ut nostro abrumpat leto primordia rerum;</p>
<span class = "linenum">80</span>
<p>Hoc pignus belli, conjux, servare labora!</p>
<p>Quumque datum fari, duc per cunabula nostra;</p>
<p>Tangat Elissæas palmis puerilibus aras,</p>
<p>Et cineri juret patrio Laurentia bella.</p>
<p>Quos, ut seponi stetit et secernere ab armis,</p>
<p>Adfatur ductor: «Spes o Carthaginis altæ,</p>
<span class = "linenum">70</span>
<p>Nate, nec Æneadum levior metus, amplior, oro,</p>
<p>Sis patrio decore, et factis tibi nomina condas,</p>
<p>Quîs superes bellator avum, jamque ægra timoris</p>
<p>Roma tuos numeret lacrimandos matribus annos.</p>
<p>Ni præsaga meos ludunt præcordia sensus,</p>
<span class = "linenum">75</span>
<p>Ingens hic terris crescit labor: ora parentis</p>
<span class = "pagenum">162</span>
<p>Agnosco, torvaque oculos sub fronte minaces,</p>
<p>Vagitumque gravem, atque irarum elementa mearum.</p>
<p>Inde, ubi flore novo pubescet firmior ætas,</p>
<span class = "linenum">85</span>
<p>Emicet in Martem, et calcato fœdere victor</p>
<span class = "pagenum">163</span>
<p>In Capitolina tumulum mihi vindicet arce.</p>
<p>Tu vero, tanti felix quam gloria partus</p>
<p>Exspectat, veneranda fide, discede periclis</p>
<p>Incerti Martis, durosque relinque labores:</p>
<span class = "linenum">90</span>
<p>Nos clausæ nivibus rupes, subpostaque cælo</p>
<p>Saxa manent, nos, Alcidæ mirante noverca,</p>
<p>Sudatus labor, et, bellis labor acrior, Alpes.</p>
<p>Quod si promissum vertat Fortuna favorem,</p>
<p>Lævaque sit cœptis, te longa stare senecta</p>
<span class = "linenum">95</span>
<p>Ævumque extendisse velim: tua justior ætas,</p>
<p>Ultra me inproperæ ducant cui fila Sorores.»</p>

<p class = "indent">
Sic ille: at contra Cirrhæi sanguis Imilce</p>
<span class = "pagenum">164</span>
<p>Castalii, cui materno de nomine dicta</p>
<p>Castulo Phœbei servat cognomina vatis,</p>
<span class = "linenum">100</span>
<p>Atque ex sacrata repetebat stirpe parentes:</p>
<p>Tempore quo Bacchus populos domitabat Iberos,</p>
<p>Concutiens thyrso atque armata Mænade Calpen,</p>
<p>Lascivo genitus Satyro nymphaque Myrice,</p>
<p>Milichus indigenis late regnarat in oris,</p>
<span class = "linenum">105</span>
<p>Cornigeram adtollens genitoris imagine frontem.</p>
<p>Hinc patriam clarumque genus referebat Imilce,</p>
<p>Barbarica paulum vitiato nomine lingua.</p>

<p class = "indent">
Quæ tunc sic lacrimis sensim manantibus infit:</p>
<span class = "pagenum">165</span>
<p>«Mene, oblite tua nostram pendere salute,</p>
<span class = "linenum">110</span>
<p>Abnuis inceptis comitem? sic fœdera nota</p>
<p>Primitiæque tori, gelidos ut scandere tecum</p>
<p>Deficiam montes conjux tua? crede vigori</p>
<p>Femineo: castum haud superat labor ullus amorem.</p>
<p>Sin solo adspicimur sexu, fixumque relinqui,</p>
<span class = "linenum">115</span>
<p>Cedo equidem, nec fata moror: Deus adnuat, oro.</p>
<p>I felix, i numinibus votisque secundis,</p>
<p>Atque acies inter flagrantiaque arma, relictæ</p>
<p>Conjugis et nati curam servare memento.</p>
<p>Quippe nec Ausonios tantum, nec tela, nec ignes,</p>
<span class = "linenum">120</span>
<p>Quantum te, metuo: ruis ipsos acer in enses,</p>
<p>Objectasque caput telis, nec te ulla secundo</p>
<p>Eventu satiat virtus: tibi gloria soli</p>
<span class = "pagenum">166</span>
<p>Fine caret, credisque viris ignobile letum</p>
<p>Belligeris in pace mori: tremor inplicat artus,</p>
<span class = "linenum">125</span>
<p>Nec quemquam horresco, qui se tibi conferat unus.</p>
<p>Sed tu, bellorum genitor, miserere, nefasque</p>
<p>Averte, et serva caput inviolabile Teucris.»</p>

<p class = "indent">
Jamque adeo egressi steterant in litore primo,</p>
<p>Et promota ratis, pendentibus arbore nautis,</p>
<span class = "linenum">130</span>
<p>Aptabat sensim pulsanti carbasa vento;</p>
<p>Quum, lenire metus properans, ægramque levare</p>
<p>Adtonitis mentem curis, sic Hannibal orsus:</p>
<p>«Ominibus parce et lacrimis, fidissima conjux!</p>
<span class = "pagenum">167</span>
<p>Et pace et bello cunctis stat terminus ævi,</p>
<span class = "linenum">135</span>
<p>Extremumque diem primus tulit: ire per ora</p>
<p>Nomen in æternum paucis mens ignea donat,</p>
<p>Quos Pater æthereis Cælestum destinat oris.</p>
<p>An Romana juga, et famulas Carthaginis arces</p>
<p>Perpetiar? Stimulant manes, noctisque per umbras</p>
<span class = "linenum">140</span>
<p>Increpitans genitor: stant aræ atque horrida sacra</p>
<p>Ante oculos, brevitasque vetat mutabilis horæ</p>
<p>Prolatare diem: sedeamne, ut noverit una</p>
<p>Me tantum Carthago? et, qui sim, nesciat omnis</p>
<p>Gens hominum? letique metu decora alta relinquam?</p>
<span class = "linenum">145</span>
<p>Quantum etenim distant a morte silentia vitæ?</p>
<span class = "pagenum">168</span>
<p>Nec tamen incautos laudum exhorresce furores:</p>
<p>Et nobis est lucis honos, gaudetque senecta</p>
<p>Gloria, quum longo titulis celebratur in ævo.</p>
<p>Te quoque magna manent suscepti præmia belli:</p>
<span class = "linenum">150</span>
<p>Dent modo se Superi, Thybris tibi serviet omnis,</p>
<p>Iliacæque nurus, et dives Dardanus auri.»</p>

<p class = "indent">
Dumque ea permixtis inter se fletibus orant,</p>
<p>Confisus pelago celsa de puppe magister</p>
<p>Cunctantem ciet: abripitur divulsa marito.</p>
<span class = "linenum">155</span>
<p>Hærent intenti vultus, et litora servant,</p>
<p>Donec, iter liquidum volucri rapiente carina,</p>
<p>Consumsit visus pontus, tellusque recessit.</p>

<p class = "indent">
<a name = "line3_158" id = "line3_158"> </a>
At Pœnus belli curis avertere amorem</p>
<span class = "pagenum">169</span>
<p>Adparat, et repetit properato mœnia gressu.</p>
<span class = "linenum">160</span>
<p>Quæ dum perlustrat, crebroque obit omnia visu,</p>
<p>Tandem sollicito cessit vis dura labori,</p>
<p>Belligeramque datur somno componere mentem.</p>

<p class = "indent">
Tum pater omnipotens gentem exercere periclis</p>
<p>Dardaniam, et fama sævorum tollere ad astra</p>
<span class = "linenum">165</span>
<p>Bellorum meditans, priscosque referre labores,</p>
<p>Præcipitat consulta viri; segnemque quietem</p>
<span class = "pagenum">170</span>
<p>Terret, et inmissa rumpit formidine somnos.</p>
<p>Jamque per humentem noctis Cyllenius umbram</p>
<p>Aligero lapsu portabat jussa parentis.</p>
<span class = "linenum">170</span>
<p>Nec mora: mulcentem securo membra sopore</p>
<p>Adgreditur juvenem, ac monitis incessit amaris:</p>
<p>«Turpe duci totam somno consumere noctem,</p>
<p>O rector Libyæ; vigili stant bella magistro.</p>
<p>Jam maria effusas cernes turbare carinas,</p>
<span class = "linenum">175</span>
<p>Et Latiam toto pubem volitare profundo,</p>
<p>Dum lentus cœpti terra cunctaris Ibera.</p>
<p>Scilicet, id satis est decoris, memorandaque virtus,</p>
<p>Quod tanto cecidit molimine Graia Saguntos?</p>
<p>En age, si quid inest animo par fortibus ausis,</p>
<span class = "pagenum">171</span>
<span class = "linenum">180</span>
<p>Fer gressus agiles mecum, et comitare vocantem:</p>
<p>Respexisse veto; monet hoc pater ille Deorum:</p>
<p>Victorem ante altæ statuam te mœnia Romæ.»</p>

<p class = "indent">
Jamque videbatur dextram injectare, graduque</p>
<p>Lætantem trahere in Saturnia regna citato;</p>
<span class = "linenum">185</span>
<p>Quum subitus circa fragor, et vibrata per auras</p>
<p>Exterrent sævis a tergo sibila linguis;</p>
<p>Ingentique metu Divum præcepta paventi</p>
<p>Effluxere viro, et turbatus lumina flectit.</p>
<p>Ecce jugis rapiens silvas, ac robora vasto</p>
<span class = "linenum">190</span>
<p>Contorta amplexu, tractasque per invia rupes,</p>
<p>Ater letifero stridebat turbine serpens.</p>
<p>Quantus non æquas perlustrat flexibus Arctos,</p>
<span class = "pagenum">172</span>
<p>Et geminum lapsu sidus circumligat anguis:</p>
<p>Inmani tantus fauces diducit hiatu,</p>
<span class = "linenum">195</span>
<p>Adtollensque caput nimbosis montibus æquat.</p>
<p>Congeminat sonitus rupti violentia cæli,</p>
<p>Imbriferamque hiemem permixta grandine torquet.</p>
<p>Hoc trepidus monstro, (neque enim sopor ille, nec altæ</p>
<p>Vis aderat noctis, virgaque fugante tenebras</p>
<span class = "linenum">200</span>
<p>Miscuerat lucem somno Deus) ardua quæ sit,</p>
<span class = "pagenum">173</span>
<p>Scitatur, pestis; terrasque urgentia membra</p>
<p>Quo ferat, et quosnam populos deposcat hiatu.</p>
<p>Cui gelidis almæ Cyllenes editus antris:</p>
<p>«Bella vides optata tibi: te maxima bella,</p>
<span class = "linenum">205</span>
<p>Te strages nemorum, te moto turbida cælo</p>
<p>Tempestas, cædesque virum, magnæque ruinæ</p>
<p>Idæi generis, lacrimosaque fata sequuntur.</p>
<p>Quantus per campos populatis montibus actas</p>
<p>Contorquet silvas squalenti tergore serpens,</p>
<span class = "linenum">210</span>
<p>Et late humectat terras spumante veneno:</p>
<p>Tantus, perdomitis decurrens Alpibus, atro</p>
<p>Involves bello Italiam, tantoque fragore</p>
<p>Eruta convulsis prosternes oppida muris.»</p>

<p class = "indent">
<a name = "line3_214" id = "line3_214"> </a>
His ægrum stimulis liquere Deusque soporque:</p>
<span class = "linenum">215</span>
<p>It membris gelidus sudor; lætoque pavore</p>
<p>Promissa evolvit somni, noctemque retractat.</p>
<p>Jamque Deum regi Martique sub omine fausto</p>
<span class = "pagenum">174</span>
<p>Instauratus honos; niveoque ante omnia tauro</p>
<p>Placatus meritis monitor Cyllenius aris.</p>
<span class = "linenum">220</span>
<p>Extemplo edicit convellere signa, repensque</p>
<p>Castra quatit clamor permixtis dissona linguis.</p>

<p class = "indent">
Prodite, Calliope, famæ, quos horrida cœpta</p>
<p>Excierint populos, tulerintque in regna Latini;</p>
<p>Et quas indomitis urbes armarit Iberis,</p>
<span class = "linenum">225</span>
<p>Quasque Parætonio glomerarit litore turmas</p>
<p>Ausa sibi Libye rerum deposcere frenos,</p>
<p>Et terris mutare jugum: non ulla, nec unquam</p>
<p>Sævior it trucibus tempestas acta procellis;</p>
<span class = "pagenum">175</span>
<p>Nec bellum raptis tam dirum mille carinis</p>
<span class = "linenum">230</span>
<p>Acrius infremuit, trepidumque exterruit orbem.</p>

<p class = "indent">
Princeps signa tulit Tyria Carthagine pubes,</p>
<p>Membra levis, celsique decus fraudata superbum</p>
<p>Corporis; at docilis fallendi, et nectere tectos</p>
<p>Nunquam tarda dolos: rudis his tunc parma; brevique</p>
<span class = "linenum">235</span>
<p>Bellabant ense; at vestigia nuda, sinusque</p>
<p>Cingere inadsuetum; et rubræ velamine vestis</p>
<p>Ars erat in pugna fusum occuluisse cruorem.</p>
<p>His rector fulgens ostro super altior omnes</p>
<p>Germanus nitet Hannibalis, gratoque tumultu</p>
<span class = "pagenum">176</span>
<span class = "linenum">240</span>
<p>Mago quatit currus, et fratrem spirat in armis.</p>

<p class = "indent">
Proxima Sidoniis Utica est effusa maniplis,</p>
<p>Prisca situ, veterisque ante arces condita Byrsæ.</p>
<p>Tum, quæ Sicanio præcinxit litora muro,</p>
<p>In clipei speciem curvatis turribus, Aspis.</p>
<span class = "linenum">245</span>
<p>Sed dux in sese converterat ora Sychæus,</p>
<p>Hasdrubalis proles, cui vano corda tumore</p>
<p>Maternum inplebat genus, et resonare superbo</p>
<p>Hannibal haud unquam cessabat avunculus ore.</p>

<span class = "pagenum">177</span>
<p class = "indent">
Adfuit undosa cretus Berenicide miles,</p>
<span class = "linenum">250</span>
<p>Nec tereti dextras in pugnam armata dolone</p>
<p>Destituit Barce sitientibus arida venis.</p>
<p>Nec non Cyrene Pelopei stirpe nepotis</p>
<p>Battiadas pravos fidei stimulavit in arma.</p>
<p>Quos trahit antiquo laudatus Hamilcare quondam,</p>
<span class = "pagenum">178</span>
<span class = "linenum">255</span>
<p>Consilio viridis, sed belli serus, Ilertes.</p>

<p class = "indent">
Sabratha tum Tyrium vulgus, Sarranaque Leptis,</p>
<p>Œaque Trinacrios Afris permixta colonos,</p>
<p>Et Tingin rapido mittebat ab æquore Lixus.</p>
<p>Tum Vaga, et antiquis dilectus regibus Hippo,</p>
<span class = "pagenum">179</span>
<span class = "linenum">260</span>
<p>Quæque procul cavit non æquos Ruspina fluctus,</p>
<p>Et Zama, et uberior Rutulo nunc sanguine Thapsus.</p>
<p>Ducit tot populos ingens et corpore et armis,</p>
<p>Herculeam factis servans ac nomine famam,</p>
<p>Antæus, celsumque caput super agmina tollit.</p>

<span class = "linenum">265</span>
<p class = "indent">
Venere Æthiopes, gens haud incognita Nilo,</p>
<p>Qui magneta secant: solis honor ille metalli,</p>
<span class = "pagenum">180</span>
<p>Intactum chalybem vicino ducere saxo.</p>
<p>His simul, inmitem testantes corpore solem,</p>
<p>Exusti venere Nubæ: non ærea cassis,</p>
<span class = "linenum">270</span>
<p>Nec lorica riget ferro, non tenditur arcus;</p>
<p>Tempora multiplici mos est defendere lino,</p>
<p>Et lino munire latus, scelerataque succis</p>
<p>Spicula dirigere, et ferrum infamare veneno.</p>
<p>Tum primum castris Phœnicum tendere ritu</p>
<span class = "linenum">275</span>
<p>Cinyphii didicere Macæ: squalentia barba</p>
<p>Ora viris, humerosque tegunt velamine capri</p>
<span class = "pagenum">181</span>
<p>Sætigero; panda manus est armata cateia.</p>
<p>Versicolor contra cætra, et falcatus ab arte</p>
<p>Ensis Adyrmachidis, ac lævo tegmina crure.</p>
<span class = "linenum">280</span>
<p>Sed mensis asper populus, victuque maligno:</p>
<p>Nam calida tristes epulæ torrentur arena.</p>
<p>Quin et Massyli fulgentia signa tulere,</p>
<p>Hesperidum veniens lucis domus ultima terræ.</p>
<p>Præfuit intortos demissus vertice crines</p>
<span class = "pagenum">182</span>
<span class = "linenum">285</span>
<p>Bocchus atrox, qui sacratas in litore silvas,</p>
<p>Atque inter frondes revirescere viderat aurum.</p>

<p class = "indent">
Vos quoque desertis in castra mapalibus itis,</p>
<p>Misceri gregibus Gætulia sueta ferarum,</p>
<p>Indomitisque loqui, et sedare leonibus iras.</p>
<span class = "linenum">290</span>
<p>Nulla domus; plaustris habitant: migrare per arva</p>
<p>Mos, atque errantes circumvectare penates.</p>
<p>Hinc mille alipedes turmæ, velocior Euris</p>
<p>Et doctus virgæ sonipes, in castra ruebant.</p>
<p>Ceu pernix quum densa vagis latratibus inplet</p>
<span class = "linenum">295</span>
<p>Venator dumeta Lacon, aut exigit Umber</p>
<p>Nare sagax e calle feras, perterrita late</p>
<p>Agmina præcipitant volucres formidine cervi.</p>
<p>Hos agit haud læto vultu, nec fronte serena,</p>
<p>Asbytes nuper cæsæ germanus, Acherras.</p>

<span class = "pagenum">183</span>
<span class = "linenum">300</span>
<p class = "indent">
Marmaridæ, medicum vulgus, strepuere catervis;</p>
<p>Ad quorum cantus serpens oblita veneni,</p>
<p>Ad quorum tactum mites jacuere cerastæ.</p>
<p>Tum, chalybis pauper, Banjuræ cruda juventus,</p>
<p>Contenti parca durasse hastilia flamma,</p>
<span class = "linenum">305</span>
<p>Miscebant avidi trucibus fera murmura linguis.</p>
<p>Nec non Autololes, levibus gens ignea plantis,</p>
<p>Cui sonipes cursu, cui cesserit incitus amnis;</p>
<p>Tanta fuga est! certant pennæ, campumque volatu</p>
<p>Quum rapuere, pedum frustra vestigia quæras.</p>
<span class = "linenum">310</span>
<p>Spectati castris, quos succo nobilis arbor</p>
<p>Et dulci pascit lotos nimis hospita bacca.</p>
<p>Quique atro rabidas effervescente veneno</p>
<span class = "pagenum">184</span>
<p>Dipsadas inmensis horrent Garamantes arenis.</p>
<p>Fama docet, cæsæ rapuit quum Gorgonis ora</p>
<span class = "linenum">315</span>
<p>Perseus, in Libyam dirum fluxisse cruorem;</p>
<p>Inde Medusæis terram exundasse chelydris.</p>
<p>Millibus his ductor spectatus Marte Choaspes,</p>
<p>Neritia Meninge satus, cui tragula semper</p>
<p>Fulmineam armabat, celebratum missile, dextram.</p>
<span class = "linenum">320</span>
<p>Hinc coit æquoreus Nasamon, invadere fluctu</p>
<p>Audax naufragia, et prædas avellere ponto:</p>
<p>Hinc, qui stagna colunt Tritonidos alta paludis,</p>
<p>Qua virgo, ut fama est, bellatrix edita lympha</p>
<p>Invento primam Libyen perfudit olivo.</p>

<span class = "linenum">325</span>
<p class = "indent">
Nec non totus adest vesper, populique reposti.</p>
<span class = "pagenum">185</span>
<p>Cantaber ante omnes, hiemisque æstusque famisque</p>
<p>Invictus, palmamque ex omni ferre labore.</p>
<p>Mirus amor populo, quum pigra incanuit ætas,</p>
<p>Inbelles jam dudum annos prævertere saxo,</p>
<span class = "linenum">330</span>
<p>Nec vitam sine Marte pati: quippe omnis in armis</p>
<p>Lucis causa sita, et damnatum vivere paci.</p>

<p class = "indent">
Venit et Auroræ lacrimis perfusus in orbem</p>
<p>Diversum, patrias fugit quum devius oras,</p>
<p>Armiger Eoi non felix Memnonis Astyr.</p>
<span class = "linenum">335</span>
<p>His parvus sonipes, nec Marti notus: at idem,</p>
<p>Aut inconcusso glomerat vestigia dorso,</p>
<span class = "pagenum">186</span>
<p>Aut molli pacata celer rapit esseda collo.</p>
<p>Cydnus agit, juga Pyrenes venatibus acer</p>
<p>Metiri, jaculove extendere prælia Mauro.</p>

<span class = "linenum">340</span>
<p class = "indent">
Venere et Celtæ sociati nomen Iberis.</p>
<p>His pugna cecidisse decus, corpusque cremari</p>
<p>Tale nefas: cælo credunt Superisque referri,</p>
<span class = "pagenum">187</span>
<p>Inpastus carpat si membra jacentia vultur.</p>

<p class = "indent">
Fibrarum, et pennæ, divinarumque sagacem</p>
<span class = "linenum">345</span>
<p>Flammarum misit dives Callæcia pubem,</p>
<p>Barbara nunc patriis ululantem carmina linguis,</p>
<p>Nunc, pedis alterno percussa verbere terra,</p>
<p>Ad numerum resonas gaudentem plaudere cætras.</p>
<p>Hæc requies ludusque viris, ea sacra voluptas.</p>
<span class = "linenum">350</span>
<p>Cetera femineus peragit labor: addere sulco</p>
<span class = "pagenum">188</span>
<p>Semina, et inpresso tellurem vertere aratro</p>
<p>Segne viris: quidquid duro sine Marte gerendum,</p>
<p>Callaici conjux obit inrequieta mariti.</p>
<p>Hos Viriathus agit, Lusitanumque remotis</p>
<span class = "linenum">355</span>
<p>Extractum lustris; primo Viriathus in ævo,</p>
<p>Nomen Romanis factum mox nobile damnis.</p>

<p class = "indent">
Nec Cerretani, quondam Tirynthia castra,</p>
<p>Aut Vasco, insuetus galeæ, ferre arma morati.</p>
<p>Non, quæ Dardanios post vidit, Ilerda, furores,</p>
<span class = "linenum">360</span>
<p>Nec, qui Massageten monstrans feritate parentem,</p>
<p>Cornipedis fusa satiaris, Concane, vena.</p>
<span class = "pagenum">189</span>
<p>Jamque Ebusus Phœnissa movet, movet Arbacus arma,</p>
<p>Aclyde, vel tenui pugnax instare veruto:</p>
<p>Jam cui Tlepolemus sator, et cui Lindus origo,</p>
<span class = "pagenum">190</span>
<span class = "linenum">365</span>
<p>Funda bella ferens Baliaris et alite plumbo;</p>
<p>Et quos nunc Gravios violato nomine Graium</p>
<p>Œneæ misere domus Ætolaque Tyde.</p>
<p>Dat Carthago viros, Teucro fundata vetusto,</p>
<span class = "pagenum">191</span>
<p>Phocaicæ dant Emporiæ, dat Tarraco pubem</p>
<span class = "linenum">370</span>
<p>Vitifera, et Latio tantum cessura Lyæo.</p>
<p>Hos inter clara thoracis luce nitebat</p>
<p>Sedetana cohors, quam Sucro rigentibus undis</p>
<p>Atque altrix celsa mittebat Sætabis arce,</p>
<p>Sætabis et telas Arabum sprevisse superba,</p>
<span class = "pagenum">192</span>
<span class = "linenum">375</span>
<p>Et Pelusiaco filum componere lino.</p>
<p>Mandonius populis, domitorque insignis equorum</p>
<p>Inperitat Cæso, et socio stant castra labore.</p>

<p class = "indent">
At Vettonum alas Balarus probat æquore aperto.</p>
<p>Hic adeo, quum ver placidum flatusque tepescit,</p>
<span class = "linenum">380</span>
<p>Concubitus servans tacitos, grex perstat equarum,</p>
<p>Et Venerem occultam genitali concipit aura.</p>
<p>Sed non multa dies generi, properatque senectus,</p>
<p>Septimaque his stabulis longissima ducitur æstas.</p>

<span class = "pagenum">193</span>
<p class = "indent">
At non Sarmaticos adtollens Uxama muros</p>
<span class = "linenum">385</span>
<p>Tam levibus persultat equis: hinc venit in arma</p>
<p>Haud ævi fragilis sonipes, crudoque vigore</p>
<p>Asper frena pati, aut jussis parere magistris.</p>
<p>Rhyndacus his ductor; telum sparus: ore ferarum</p>
<p>Et rictu horrificant galeas; venatibus ævum</p>
<span class = "linenum">390</span>
<p>Transigitur, vel, more patrum, vis raptaque pascunt.</p>

<p class = "indent">
Fulgent præcipuis Parnasia Castulo signis,</p>
<p>Et celebre Oceano atque alternis æstibus Hispal,</p>
<span class = "pagenum">194</span>
<p>Ac Nebrissa Dionyseis conscia thyrsis,</p>
<p>Quam Satyri coluere leves, redimitaque sacra</p>
<span class = "linenum">395</span>
<p>Nebride, et arcano Mænas nocturna Lyæo.</p>
<span class = "pagenum">195</span>
<p>Arganthoniacos armat Carteia nepotes.</p>
<p>Rex proavis fuit humani ditissimus ævi,</p>
<p>Ter denos decies emensus belliger annos.</p>
<p>Armat Tartessos, stabulanti conscia Phœbo,</p>
<span class = "pagenum">196</span>
<span class = "linenum">400</span>
<p>Et Munda, Emathios Italis paritura labores:</p>
<p>Nec decus auriferæ cessavit Corduba terræ.</p>
<p>Hos duxere viros flaventi vertice Phorcys,</p>
<p>Spiciferisque gravis bellator Arauricus oris,</p>
<p>Æquales ævi; genuit quos ubere ripa</p>
<span class = "linenum">405</span>
<p>Palladio Bætis umbratus cornua ramo.</p>

<p class = "indent">
<a name = "line3_406" id = "line3_406"> </a>
Talia Sidonius per campos agmina ductor</p>
<p>Pulvere nigrantes raptat, lustransque sub armis,</p>
<p>Qua visu comprendere erat, fulgentia signa,</p>
<p>Ibat ovans, longaque umbram tellure trahebat.</p>
<span class = "linenum">410</span>
<p>Non aliter, quoties perlabitur æquora curru,</p>
<span class = "pagenum">197</span>
<p>Extremamque petit, Phœbea cubilia, Tethyn</p>
<p>Frenatis Neptunus equis; fluit omnis ab antris</p>
<p>Nereidum chorus, et sueto certamine nandi</p>
<p>Candida perspicuo connectunt brachia ponto.</p>

<span class = "linenum">415</span>
<p class = "indent">
At Pyrenæi frondosa cacumina montis</p>
<p>Turbata Pœnus terrarum pace petebat.</p>
<p>Pyrene celsa nimbosi verticis arce</p>
<p>Divisos Celtis late prospectat Iberos,</p>
<p>Atque æterna tenet magnis divortia terris.</p>
<span class = "linenum">420</span>
<p>Nomen Bebrycia duxere a virgine colles,</p>
<p>Hospitis Alcidæ crimen; qui, sorte laborum</p>
<p>Geryonæ peteret quum longa tricorporis arva,</p>
<p>Possessus Baccho, sæva Bebrycis in aula</p>
<span class = "pagenum">198</span>
<p>Lugendam formæ sine virginitate reliquit</p>
<span class = "linenum">425</span>
<p>Pyrenen, letique Deus, si credere fas est,</p>
<p>Causa fuit leti miseræ Deus: edidit alvo</p>
<p>Namque ut serpentem, patriasque exhorruit iras,</p>
<p>Confestim dulces liquit turbata penates.</p>
<p>Tum noctem Alcidæ solis plangebat in antris,</p>
<span class = "linenum">430</span>
<p>Et promissa viri silvis narrabat opacis;</p>
<p>Donec mœrentem ingratos raptoris amores,</p>
<p>Tendentemque manus, atque hospitis arma vocantem</p>
<p>Diripuere feræ: laceros Tirynthius artus,</p>
<p>Dum remeat victor, lacrimis perfudit, et amens</p>
<span class = "linenum">435</span>
<p>Palluit invento dilectæ virginis ore.</p>
<span class = "pagenum">199</span>
<p>At voce Herculea percussa cacumina montis</p>
<p>Intremuere jugis: mœsto clamore ciebat</p>
<p>Pyrenen; scopulique omnes ac lustra ferarum</p>
<p>Pyrenen resonant: tumulo tum membra reponit,</p>
<span class = "linenum">440</span>
<p>Supremum inlacrimans; nec honos intercidit aevo,</p>
<p>Defletumque tenent montes per secula nomen.</p>

<p class = "indent">
Jamque per et colles, et densos abjete lucos</p>
<p>Bebryciæ Pœnus fines transcenderat aulæ.</p>
<p>Inde ferox quæsitum armis per inhospita rura</p>
<span class = "linenum">445</span>
<p>Volcarum populatur iter, tumidique minaces</p>
<p>Adcedit Rhodani festino milite ripas.</p>
<p>Aggeribus caput Alpinis, et rupe nivali</p>
<p>Proserit in Celtas, ingentemque extrahit amnem</p>
<p>Spumanti Rhodanus proscindens gurgite campos,</p>
<span class = "linenum">450</span>
<p>Ac propere in pontum lato ruit incitus alveo.</p>
<p>Auget opes stanti similis, tacitoque liquore</p>
<span class = "pagenum">200</span>
<p>Mixtus Arar; quem gurgitibus complexus anhelis</p>
<p>Cunctantem inmergit pelago, raptumque per arva</p>
<p>Ferre vetat patrium vicina ad litora nomen.</p>
<span class = "linenum">455</span>
<p>Invadunt alacres inimicum pontibus amnem:</p>
<p>Nunc celso capite et cervicibus arma tuentur,</p>
<p>Nunc validis gurges certatim frangitur ulnis.</p>
<p>Fluminea sonipes religatus ducitur alno,</p>
<p>Bellua nec retinet tardante Libyssa timore:</p>
<span class = "linenum">460</span>
<p>Nam trabibus vada, et injecta tellure repertum</p>
<p>Connexas operire trabes, ac ducere in altum</p>
<p>Paulatim ripæ resolutis aggere vinclis.</p>
<p>At gregis inlapsu fremebundo territus acris</p>
<span class = "pagenum">201</span>
<p>Expavit moles Rhodanus, stagnisque refusis</p>
<span class = "linenum">465</span>
<p>Torsit arenoso minitantia murmura fundo.</p>

<p class = "indent">
Jamque Tricastinis intendit finibus agmen,</p>
<p>Jam faciles campos, jam rura Vocuntia carpit.</p>
<p>Turbidus hic truncis saxisque Druentia lætum</p>
<p>Ductoris vastavit iter: namque Alpibus ortus,</p>
<span class = "linenum">470</span>
<p>Avulsas ornos, et adesi fragmina montis</p>
<p>Cum sonitu volvens, fertur latrantibus undis,</p>
<p>Ac vada translato mutat fallacia cursu,</p>
<span class = "pagenum">202</span>
<p>Non pediti fidus, patulis non puppibus æquus:</p>
<p>Et tunc, imbre recens fuso, conrepta sub armis</p>
<span class = "linenum">475</span>
<p>Corpora multa virum spumanti vertice torquens,</p>
<p>Inmersit fundo laceris deformia membris.</p>

<p class = "indent">
<a name = "line3_477" id = "line3_477"> </a>
Sed jam præteritos ultra meminisse labores</p>
<p>Conspectæ propius demsere paventibus Alpes.</p>
<p>Cuncta gelu canaque æternum grandine tecta</p>
<span class = "linenum">480</span>
<p>Atque ævi glaciem cohibent: riget ardua montis</p>
<p>Ætherei facies, surgentique obvia Phœbo,</p>
<p>Duratas nescit flammis mollire pruinas.</p>
<p>Quantum Tartareus regni pallentis hiatus</p>
<p>Ad manes imos atque atræ stagna paludis</p>
<span class = "linenum">485</span>
<p>A supera tellure patet: tam longa per auras</p>
<p>Erigitur tellus, et cælum intercipit umbra.</p>
<span class = "pagenum">203</span>
<p>Nullum ver usquam, nullique æstatis honores:</p>
<p>Sola jugis habitat diris, sedesque tuetur</p>
<p>Perpetuas deformis hiems: illa undique nubes</p>
<span class = "linenum">490</span>
<p>Huc atras agit, et mixtos cum grandine nimbos.</p>
<p>Jam cuncti flatus ventique furentia regna</p>
<p>Alpina posuere domo: caligat in altis</p>
<p>Obtutus saxis, abeuntque in nubila montes.</p>
<p>Mixtus Athos Tauro, Rhodopeque adjuncta Mimanti,</p>
<span class = "linenum">495</span>
<p>Ossaque cum Pelio, cumque Hæmo cesserit Othrys.</p>
<p>Primus inexpertas adiit Tirynthius arces:</p>
<p>Scindentem nubes, frangentemque ardua montis</p>
<p>Spectarunt Superi, longisque ab origine seclis</p>
<p>Intemerata gradu magna vi saxa domantem.</p>

<span class = "pagenum">204</span>
<span class = "linenum">500</span>
<p class = "indent">
At miles dubio tardat vestigia gressu,</p>
<p>Inpia ceu sacros in fines arma per orbem,</p>
<p>Natura prohibente, ferant, Divisque repugnent.</p>
<p>Contra quæ ductor (non Alpibus ille, nec ullo</p>
<p>Turbatus terrore loci; sed languida monstris</p>
<span class = "linenum">505</span>
<p>Corda virum fovet hortando, revocatque vigorem):</p>
<p>«Non pudet, obsequio Superum fessosque secundis,</p>
<p>Post belli decus atque acies, dare terga nivosis</p>
<p>Montibus, et segnes submittere rupibus arma?</p>
<p>Nunc, o! nunc, socii, dominantis mœnia Romæ</p>
<span class = "linenum">510</span>
<p>Credite vos, summumque Jovis conscendere culmen.</p>
<span class = "pagenum">205</span>
<p>Hic labor Ausoniam, dabit hic in vincula Thybrim.»</p>
<p>Nec mora: commotum promissis ditibus agmen</p>
<p>Erigit in collem, et vestigia linquere nota</p>
<p>Herculis edicit magni, crudisque locorum</p>
<span class = "linenum">515</span>
<p>Ferre pedem, ac proprio turmas evadere calle.</p>
<p>Rumpit inadcessos aditus, atque ardua primus</p>
<p>Exsuperat, summaque vocat de rupe cohortes.</p>
<p>Tum, qua durati concreto frigore collis</p>
<p>Lubrica frustratur canenti semita clivo,</p>
<span class = "linenum">520</span>
<p>Luctantem ferro glaciem premit: haurit hiatu</p>
<p>Nix resoluta viros, altoque e culmine præceps</p>
<p>Humenti turmas operit delapsa ruina.</p>
<p>Interdum adverso glomeratas turbine Corus</p>
<span class = "pagenum">206</span>
<p>In media ora nives fuscis agit horridus alis:</p>
<span class = "linenum">525</span>
<p>Aut rursum inmani stridens avulsa procella</p>
<p>Nudatis rapit arma viris, volvensque per orbem</p>
<p>Contorto rotat in nubes sublimia flatu.</p>
<p>Quoque magis subiere jugo, atque, evadere nisi,</p>
<p>Erexere gradum, crescit labor: ardua supra</p>
<span class = "linenum">530</span>
<p>Sese aperit fessis, et nascitur altera moles,</p>
<p>Unde nec edomitos exsudatosque labores</p>
<p>Respexisse libet; tanta formidine plana</p>
<p>Exterrent repetita oculis, atque una pruinæ</p>
<p>Canentis, quacumque datur permittere visus,</p>
<span class = "linenum">535</span>
<p>Ingeritur facies. Medio sic navita ponto,</p>
<p>Quum dulces liquit terras, et inania nullos</p>
<p>Inveniunt ventos securo carbasa malo,</p>
<p>Inmensas prospectat aquas, ac victa profundis</p>
<span class = "pagenum">207</span>
<p>Æquoribus fessus renovat sua lumina cælo.</p>

<span class = "linenum">540</span>
<p class = "indent">
Jamque, super clades atque inportuna locorum,</p>
<p>Inluvie rigidæque comæ squalore perenni</p>
<p>Horrida semiferi promunt e rupibus ora;</p>
<p>Atque effusa cavis exesi pumicis antris</p>
<p>Alpina invadit manus, adsuetoque vigore</p>
<span class = "linenum">545</span>
<p>Per dumos, notasque nives, atque invia pernix</p>
<p>Clausum montivagis infestat cursibus hostem.</p>
<p>Mutatur jam forma locis: hic sanguine multo</p>
<p>Infectæ rubuere nives: hic, nescia vinci,</p>
<p>Paulatim glacies sedit tepefacta cruore;</p>
<span class = "linenum">550</span>
<p>Dumque premit sonipes duro vestigia cornu,</p>
<p>Ungula perfossis hæsit comprensa pruinis.</p>
<p>Nec pestis lapsus simplex: abscisa relinquunt</p>
<span class = "pagenum">208</span>
<p>Membra gelu, fractosque asper rigor amputat artus.</p>
<p>Bis senos soles, totidem per vulnera sævas</p>
<span class = "linenum">555</span>
<p>Emensi noctes, optato vertice sidunt,</p>
<p>Castraque præruptis suspendunt ardua saxis.</p>

<p class = "indent">
<a name = "line3_557" id = "line3_557"> </a>
At Venus, ancipiti mentem labefacta timore,</p>
<p>Adfatur genitorem, et rumpit mœsta querelas:</p>
<p>«Quis pœnæ modus, aut pereundi terminus, oro,</p>
<span class = "linenum">560</span>
<p>Æneadis erit? et quando terrasque fretumque</p>
<p>Emensis sedisse dabis? cur pellere nostros</p>
<p>A te concessa Pœnus parat urbe nepotes?</p>
<p>Alpibus inposuit Libyen, finemque minatur</p>
<p>Imperio: casus metuit jam Roma Sagunti.</p>
<span class = "linenum">565</span>
<p>Quo Trojæ extremos cineres, sacramque ruinam,</p>
<p>Assaracique larem, et Vestæ secreta feramus,</p>
<p>Da sedem, genitor, tutisque jacere: parumne est,</p>
<p>Exsilia errantes totum quæsîsse per orbem?</p>
<p>Anne iterum capta repetentur Pergama Roma?»</p>

<span class = "pagenum">209</span>
<span class = "linenum">570</span>
<p class = "indent">
<a name = "line3_570" id = "line3_570"> </a>
His Venus; et contra genitor sic deinde profatur:</p>
<p>«Pelle metus, neu te Tyriæ conamina gentis</p>
<p>Turbarint, Cytherea: tenet, longumque tenebit</p>
<p>Tarpeias arces sanguis tuus: hac ego Martis</p>
<p>Mole viros spectare paro, atque expendere bello.</p>
<span class = "linenum">575</span>
<p>Gens ferri patiens, ac læta domare labores,</p>
<p>Paulatim antiquo patrum desuescit honori;</p>
<p>Atque ille, haud unquam parcus pro laude cruoris,</p>
<p>Et semper famæ sitiens, obscura sedendo</p>
<p>Tempora agit, mutum volvens inglorius ævum,</p>
<span class = "linenum">580</span>
<p>Sanguine de nostro populus, blandoque veneno</p>
<p>Desidiæ virtus paulatim evicta senescit.</p>
<span class = "pagenum">210</span>
<p>Magnæ molis opus, multoque labore parandum,</p>
<p>Tot populos inter, soli sibi poscere regna.</p>
<p>Jamque tibi veniet tempus, quo maxima rerum</p>
<span class = "linenum">585</span>
<p>Nobilior sit Roma malis. Hinc nomina nostro</p>
<p>Non indigna polo referet labor: hinc tibi Paulus,</p>
<p>Hinc Fabius, gratusque mihi Marcellus opimis.</p>
<p>Hi tantum parient Latio per vulnera regnum,</p>
<p>Quod luxu, et multum mutata mente nepotes</p>
<span class = "linenum">590</span>
<p>Non tamen evertisse queant. Jamque ipse creatus,</p>
<p>Qui Pœnum revocet patriæ, Latioque repulsum</p>
<p>Ante suæ muros Carthaginis exuat armis.</p>
<p>Hinc, Cytherea, tuis longo regnabitur ævo.</p>
<p>Exin se Curibus virtus cælestis ad astra</p>
<span class = "pagenum">211</span>
<span class = "linenum">595</span>
<p>Efferet, et sacris augebit nomen Iulis</p>
<p>Bellatrix gens baccifero nutrita Sabino.</p>
<p>Hinc pater ignotam donabit vincere Thulen,</p>
<p>Inque Caledonios primus trahet agmina lucos:</p>
<span class = "pagenum">212</span>
<p>Compescet ripis Rhenum, reget inpiger Afros,</p>
<span class = "linenum">600</span>
<p>Palmiferamque senex bello domitabit Idumen.</p>
<p>Nec Stygis ille lacus, viduataque lumine regna,</p>
<p>Sed Superum sedes, nostrosque tenebit honores.</p>
<p>Tum juvenis, magno præcellens robore mentis,</p>
<p>Excipiet patriam molem, celsusque feretur,</p>
<span class = "linenum">605</span>
<p>Æquatum imperio tollens caput: hic fera gentis</p>
<p>Bella Palæstinæ primo delebit in ævo.</p>
<p>At tu transcendes, Germanice, facta tuorum,</p>
<p>Jam puer auricomo præformidate Batavo.</p>
<p>Nec te terruerint Tarpeii culminis ignes:</p>
<span class = "pagenum">213</span>
<span class = "linenum">610</span>
<p>Sacrilegas inter flammas servabere terris;</p>
<p>Nam te longa manent nostri consortia mundi.</p>
<p>Huic laxos arcus olim Gangetica pubes</p>
<p>Submittet, vacuasque ostendent Bactra pharetras.</p>
<p>Hic et ab Arctoo currus aget axe per Urbem,</p>
<span class = "linenum">615</span>
<p>Ducet et Eoos, Baccho cedente, triumphos.</p>
<p>Idem, indignantem transmittere Dardana signa,</p>
<p>Sarmaticis victor compescet sedibus Istrum.</p>
<p>Quin et Romuleos superabit voce nepotes,</p>
<p>Quîs erit eloquio partum decus: huic sua Musæ</p>
<span class = "pagenum">214</span>
<span class = "linenum">620</span>
<p>Sacra ferent; meliorque lyra, cui substitit Hebrus,</p>
<p>Et venit Rhodope, Phœbo miranda loquetur.</p>
<p>Ille etiam, qua prisca, vides, stat regia nobis,</p>
<p>Aurea Tarpeia ponet Capitolia rupe,</p>
<p>Et junget nostro templorum culmina cælo.</p>
<span class = "linenum">625</span>
<p>Tunc, o nate Deum, Divosque dature, beatas</p>
<p>Imperio terras patrio rege. Tarda senectam</p>
<p>Hospitia excipient cæli, solioque Quirinus</p>
<p>Concedet, mediumque parens fraterque locabunt:</p>
<p>Siderei juxta radiabunt tempora nati.»</p>

<span class = "pagenum">215</span>
<span class = "linenum">630</span>
<p class = "indent">
<a name = "line3_630" id = "line3_630"> </a>
Dum pandit seriem venturi Juppiter ævi,</p>
<p>Ductor Agenoreus, tumulis delatus iniquis,</p>
<p>Lapsantem dubio devexa per invia nisu</p>
<p>Firmabat gressum, atque humentia saxa premebat.</p>
<p>Non acies, hostisve tenet; sed prona minaci</p>
<span class = "linenum">635</span>
<p>Prærupto turbant, et cautibus obvia rupes.</p>
<p>Stant clausi, mœrentque moras et dura viarum;</p>
<p>Nec refovere datur torpentia membra quiete.</p>
<p>Noctem operi jungunt, et robora ferre coactis</p>
<p>Adproperant humeris, ac raptas collibus ornos.</p>
<span class = "linenum">640</span>
<p>Jamque ubi nudarunt silva densissima montis,</p>
<span class = "pagenum">216</span>
<p>Adgessere trabes; rapidisque adcensus in orbem</p>
<p>Excoquitur flammis scopulus: mox proruta ferro</p>
<p>Dat gemitum putris resoluto pondere moles,</p>
<p>Atque aperit fessis antiqui regna Latini.</p>
<span class = "linenum">645</span>
<p>His tandem ignotas transgressus casibus Alpes,</p>
<p>Taurinis ductor statuit tentoria campis.</p>

<p class = "indent">
<a name = "line3_647" id = "line3_647"> </a>
Interea, voces Jovis atque oracula portans,</p>
<p>Emensis aderat Garamantum lætus arenis</p>
<p>Bostar, et ut viso stimulabat corda Tonante:</p>
<span class = "linenum">650</span>
<p>«Maxime Belide, patriis qui mœnibus arces</p>
<p>Servitium dextra, Libycas penetravimus aras.</p>
<p>Nos tulit ad Superos perfundens sidera Syrtis:</p>
<p>Nos pæne æquoribus tellus violentior hausit.</p>
<span class = "pagenum">217</span>
<p>Ad finem cæli medio tenduntur ab orbe</p>
<span class = "linenum">655</span>
<p>Squalentes campi: tumulum natura negavit</p>
<p>Inmensis spatiis, nisi quem cava nubila torquens</p>
<p>Construxit turbo, inpacta glomeratus arena:</p>
<p>Vel si, perfracto populatus carcere terras,</p>
<p>Africus, aut, pontum spargens super aera, Corus</p>
<span class = "linenum">660</span>
<p>Invasere truces capientem prælia campum,</p>
<p>Inque vicem ingesto cumularunt pulvere montes.</p>
<p>Has observatis valles enavimus astris:</p>
<p>Namque dies confundit iter; peditemque profundo</p>
<p>Errantem campo, et semper media arva videntem,</p>
<span class = "linenum">665</span>
<p>Sidoniis Cynosura regit fidissima nautis.</p>
<p>Verum ubi defessi lucos nemorosaque regna</p>
<p>Cornigeri Jovis, et fulgentia templa subimus,</p>
<span class = "pagenum">218</span>
<p>Exceptos hospes tectis inducit Arisbas.</p>
<p>Stat fano vicina (novum et memorabile!) lympha,</p>
<span class = "linenum">670</span>
<p>Quæ nascente die, quæ deficiente tepescit,</p>
<p>Quæque riget, medius quum sol adcendit Olympum,</p>
<p>Atque eadem rursum nocturnis fervet in umbris.</p>
<p>Tum loca plena Deo, dites sine vomere glebas</p>
<p>Ostentat senior, lætaque ita mente profatur:</p>
<span class = "linenum">675</span>
<p>«Has umbras nemorum, et connexa cacumina cælo,</p>
<p>«Calcatosque Jovi lucos prece, Bostar, adora.</p>
<p>«Nam cui dona Jovis non divulgata per orbem,</p>
<p>«In gremio Thebes geminas sedisse columbas?</p>
<span class = "pagenum">219</span>
<p>«Quarum, Chaonias pennis quæ contigit oras,</p>
<span class = "linenum">680</span>
<p>«Inplet fatidico Dodonida murmure quercum.</p>
<p>«At quæ, Carpathium super æquor vecta, per auras</p>
<p>«In Libyen niveis tranavit concolor alis,</p>
<p>«Hanc sedem templo Cythereia condidit ales:</p>
<p>«Hic ubi nunc aram lucosque videtis opacos,</p>
<span class = "linenum">685</span>
<p>«Ductore electo gregis, (admirabile dictu!)</p>
<span class = "pagenum">220</span>
<p>«Lanigeri capitis media inter cornua perstans</p>
<p>«Marmaricis ales populis responsa canebat.</p>
<p>«Mox subitum nemus atque annoso robore lucus</p>
<p>«Exsiluit, qualesque premunt nunc sidera quercus,</p>
<span class = "linenum">690</span>
<p>«A prima venere die: prisco inde pavore</p>
<p>«Arbor numen habet, coliturque tepentibus aris.»</p>
<p>Dumque ea miramur, subito stridore tremendum</p>
<p>Inpulsæ patuere fores, majorque repente</p>
<p>Lux oculos ferit: ante aras stat veste sacerdos</p>
<span class = "linenum">695</span>
<p>Effulgens nivea, et populi concurrere certant.</p>
<p>Inde ubi mandatas effudi pectore voces,</p>
<p>Ecce intrat subitus vatem Deus: alta sonoro</p>
<p>Conlisis trabibus volvuntur murmura luco,</p>
<p>Ac major nota jam vox prorumpit in auras:</p>
<span class = "linenum">700</span>
<p>«Tenditis in Latium, belloque agitare paratis</p>
<p>«Assaraci prolem, Libyes: cœpta aspera cerno,</p>
<span class = "pagenum">221</span>
<p>«Gradivumque trucem currus jam scandere, et atram</p>
<p>«In latus Hesperium flammam exspirare furentes</p>
<p>«Cornipedes, multoque fluentia sanguine lora.</p>
<span class = "linenum">705</span>
<p>«Tu, qui pugnarum eventus, extremaque fati</p>
<p>«Deposcis, claroque ferox das vela labori,</p>
<p>«Invade Ætoli ductoris Iapyga campum:</p>
<p>«Sidonios augebis avos, nullique relinques,</p>
<p>«Altius Ausoniæ penetrare in viscera gentis;</p>
<span class = "linenum">710</span>
<p>«Donec victa tibi trepidabunt Dardana regna.</p>
<p>«Nec ponet pubes unquam Saturnia curam,</p>
<p>«Dum carpet superas in terris Hannibal auras<ins class = "correction"
title = "second » added by transcriber">.»»</ins></p>

<p class = "indent">
Talia portabat lætis oracula Bostar,</p>
<p>Inplebatque viros pugnæ propioris amore.</p>
</div>


<hr class = "mid">

<span class = "pagenum">222</span>

<h2><a name = "liber4" id = "liber4">
LIBER QUARTUS.</a></h2>

<hr class = "mid">

<h4><a name = "lib4_arg" id = "lib4_arg">ARGUMENTUM.</a></h4>

<div class = "argument">

<p><span class = "smallcaps">De</span> Hannibalis tam audaci
trajiciendarum Alpium consilio, et felici ejus effectu, tristes nuntii
Romam veniunt, unde summa quidem in urbe et agriis trepidatio oritur,
sed Patribus auctoribus magno quoque animo bellum comparatur; <a href =
"#line4_1">1-38</a>.</p>
<p>Interea Hannibal, quum Gallos, Padi adcolas, donis ad defectionem
sollicitasset, castra ex Taurinis movet, et P. Cornelii Scipionis
consulis, cui ex Massilia redeunti obviam venerat, vestigia persequens
ad Ticinum amnem raptim contendit; <a href = "#line4_39">39-55</a>.</p>
<p>Ibi duces militum animos ad pugnam adcendunt; <a href =
"#line4_56">56-89</a>.</p>
<p>Et, ad exploranda circa loca cum parte equitum progressi, ad prælium
se expediunt; <a href = "#line4_90">90-100</a>.</p>
<p>Primus omnium Bogus auspex, ex læto prodigio certam victoriæ spem
augurans, telum in Romanos emittit; <a href =
"#line4_101">101-142</a>.</p>
<p>Quo facto in prima Pœnorum acie pugnam capessunt Boii, duce Cryxo,
qui magnam hostium stragem edit; <a href = "#line4_143">143-188</a>.</p>
<p>Quam dum ulcisci conatur Quirinus, a Vogeso interficitur; <a href =
"#line4_189">189-215</a>.</p>
<p>Impetum vero Gallorum, quibus multo successu audacia crescit,
fortiter propulsat Scipio consul, qui ingenti eos cæde prosternit;
<a href = "#line4_216">216-247</a>.</p>
<p>Et Cryxum, insolentius se jactantem, in singulari, ad quod eum
provocaverat, certamine, hasta trajicit; <a href =
"#line4_248">248-299</a>.</p>
<p>Ubi Gallos, ducis nece consternatos, terga vertere videt Magus,
equites Pœnorum in primam aciem deducit: quo facto, diu dubio utrimque
eventu pugnatur; <a href = "#line4_300">300-323</a>.</p>
<p>Postremo Hannibal suis auxilio adcurrit, magnumque hostium numerum
cædit; <a href = "#line4_324">324-354</a>.</p>
<p>Forte in utroque tum exercitu trigemini erant fratres, qui inter duas
acies infestis armis concurrunt, et mutuis vulneribus confossi cadunt;
<a href = "#line4_355">355-400</a>.</p>
<p>Mox fœdam Romanorum fugam sistit Scipio,
<span class = "pagenum">223</span>
et in confertissimos hostes inruit; <a href =
"#line4_401">401-416</a>.</p>
<p>Præsentissimum Consulis periculum repellitur auxilio Martis, a Jove
missi, et interventu tum primum pubescentis filii, qui, Deo adjuvante,
per densos hostes viam sibi ferro facit, multisque occisis patrem, gravi
vulnere saucium, in conspectu Pœnorum, admiratione tam egregii
spectaculi obstupefactorum, humeris suis ex acie reportat; <a href =
"#line4_417">417-479</a>.</p>
<p>Noctis interventu prælium dirimitur, et quarta ejus vigilia Scipio
tacito agmine profectus ad Trebiam fluvium, in colles, equiti
inpeditiores, aciem erigit, ubi Ti. Sempronius Longus Consul, compositis
Siciliæ rebus, collegæ conjungitur; <a href =
"#line4_480">480-497</a>.</p>
<p>Ibidem Hannibal, secunda fortuna ferox, trajecto Pado, castra
communit; et, ne quod rei gerendiæ præmitteret tempus, hostes ad novam
pugnam, elicit, quam et Sempronius, vir fortis gloriæque cupidus, non
detrectat; <a href = "#line4_498">498-524</a>.</p>
<p>Magna tum cæde ab utroque perpetrata, Romani postremo pedes referunt,
ripamque fluvii, qui nocturno imbri adcreverat, petunt, ubi alii inter
cunctationem ingrediendi ab hostibus trucidantur, alii vero nive, nimbo,
intoleranda vi frigoris, paludibus et undis absumuntur; <a href =
"#line4_525">525-597</a>.</p>
<p>Terror stragesque augetur, ubi elephantos quoque aquam ingredi
vident, quos tamen mox, Fibreni exemplo incitati, verutis fortiter
conjectis necant; <a href = "#line4_598">598-621</a>.</p>
<p>Quin ipsam Romanorum pugnam restituit Scipio consul, qui licet
vulnere, ad Ticinum adcepto, adhuc debilitatus, suis repente auxilio
venit, et Trebiam hostium cadaveribus replet; <a href =
"#line4_622">622-637</a>.</p>
<p>Fluvius, id graviter ferens, magna vi ac mole aquarum super ripas
effunditur; et in Consulem inruit, quem Vulcanus, precibus Veneris
motus, præsenti periculo eripit, flamma undique excitata, qua vis
undarum coercetur; <a href = "#line4_638">638-697</a>.</p>
<p>Uterque deinde exercitus in hiberna concedit; et Romæ C. Flaminius,
vir temerarius, et victoria, in priore consulatu a Boiis reportata, ad
intolerabilem superbiam inflatus, Consul creatur; <a href =
"#line4_698">698-721</a>.</p>
<p>Lætus hic nuntius a Junone, in deum præsidem Trasymeni lacus
conversa, ad Hannibalem perfertur, qui extemplo Apenninum quoque
transire conatur, et, vi tempestatis in paludibus, præter homines et
jumenta, altero etiam oculo amisso, in Etruria ad Trasymenum lacum
castra locat; <a href = "#line4_722">722-762</a>.</p>
<p>Dum hæc in Italia geruntur, Carthagine Patres, Hannonis sententia et
sorte commoti, parvum Hannibalis filium Saturno inmolandum decernunt;
sed Imilces lamentatione ad misericordiam adducti, patris arbitrio
permittunt, sortemne respuere malit, an adcipere? <a href =
"#line4_763">763-807</a>.</p>
<p>Hannibal, legatis benigne exceptis, pro filio, cujus
<span class = "pagenum">224</span>
mortem deprecatur, se aliquot hostium millia diis patriis inmolaturum
esse vovet, et, exercitu quadrifariam diviso, ad pugnam se expedit;
<a href = "#line4_808">808-829</a>.</p>
</div>

<hr class = "tiny">

<div class = "text">
<p>
<a name = "line4_1" id = "line4_1"> </a>
<span class = "smallcaps">Fama</span> per Ausoniæ turbatas spargitur
urbes,</p>
<p>Nubiferos montes, et saxa minantia cælo</p>
<p>Adcepisse jugum, Pœnosque per invia vectos;</p>
<p>Æmulaque Herculei jactantem facta laboris</p>
<span class = "linenum">5</span>
<p>Descendisse ducem: diros canit inproba motus,</p>
<p>Et gliscit gressu, volucrique citatior Euro</p>
<p>Terrificis quatit adtonitas rumoribus arces.</p>
<p>Adstruit auditis, docilis per inania rerum</p>
<p>Pascere rumorem vulgi, pavor: itur in acres</p>
<span class = "linenum">10</span>
<p>Bellorum raptim curas; subitusque per omnem</p>
<p>Ausoniam Mavors strepit, et ciet arma virosque.</p>
<p>Pila novant, ac detersa rubigine sævus</p>
<p>Induitur ferro splendor; niveumque repostæ</p>
<span class = "pagenum">225</span>
<p>Instaurant galeæ coni decus: hasta juvatur</p>
<span class = "linenum">15</span>
<p>Amento; revocantque nova fornace bipennes.</p>
<p>Conseritur tegimen laterum inpenetrabile, multas</p>
<p>Passurus dextras atque inrita vulnera, thorax.</p>
<p>Pars arcu invigilant, domitat pars verbere anhelum</p>
<p>Cornipedem in gyros, saxoque exasperat ensem.</p>
<span class = "linenum">20</span>
<p>Nec vero muris, quibus est luctata vetustas,</p>
<p>Ferre morantur opem: subvectant saxa, cavasque</p>
<p>Retractant turres, edit quas longior ætas.</p>
<p>Hinc tela adcipiunt arces; ac robora portis</p>
<p>Et fidos certant obices arcessere silva:</p>
<span class = "linenum">25</span>
<p>Circumdant fossas: haud segnis cuncta magister</p>
<p>Præcipitat timor, ac vastis trepidatur in arvis.</p>
<span class = "pagenum">226</span>
<p>Deseruere larem: portant cervicibus ægras</p>
<p>Adtoniti matres, ducentesque ultima fila</p>
<p>Grandævos rapuere senes: tum crine soluto</p>
<span class = "linenum">30</span>
<p>Ante agitur conjux; dextra lævaque trahuntur</p>
<p>Parvi, non æquo comitantes ordine, nati.</p>
<p>Sic vulgus traduntque metus, nec poscitur auctor.</p>

<p class = "indent">
At Patres, quanquam exterrent inmania cœpta,</p>
<p>Inque sinu bellum, atque Alpes et pervia saxa</p>
<span class = "linenum">35</span>
<p>Decepere, tamen crudam contra aspera mentem</p>
<p>Et magnos tollunt animos: juvat ire periclis</p>
<p>Ad decus, et dextra memorandum condere nomen,</p>
<p>Quale dedit nunquam rebus Fortuna secundis.</p>

<p class = "indent">
<a name = "line4_39" id = "line4_39"> </a>
Sed Libyæ ductor tuto fovet agmina vallo,</p>
<span class = "linenum">40</span>
<p>Fessa gradum, multoque gelu torpentia nervos;</p>
<p>Solandique genus, lætis ostentat ad Urbem</p>
<p>Per campos superesse viam, Romamque sub ictu.</p>
<p>At non et rerum curas, consultaque belli</p>
<span class = "pagenum">227</span>
<p>Stare probat, solusque nequit perferre quietem.</p>
<span class = "linenum">45</span>
<p>Armiferæ quondam prisca inter tempora gentes</p>
<p>Ausonium invasere latus, sedesque beatas,</p>
<p>Et metui peperere manu: mox inpia bella</p>
<p>Tarpeius pater et capti sensere Quirites.</p>
<p>Hic dum sollicitat donis, et inania corda</p>
<span class = "linenum">50</span>
<p>Ac fluxam morum gentem fovet, armaque jungit;</p>
<p>Jam consul, volucri pervectus litora classe,</p>
<p>Scipio Phocaicis sese referebat ab oris;</p>
<p>Ingentesque duces, pelagi terræque laborem</p>
<p>Diversum emensos, propiora pericula vallo</p>
<span class = "linenum">55</span>
<p>Jungebant, magnæque aderant primordia cladis.</p>
<span class = "pagenum">228</span>
<p><a name = "line4_56" id = "line4_56"> </a>
Namque ut, conlatis admoto consule castris,</p>
<p>Sustulerat Fortuna moras, signumque furoris</p>
<p>Adcensæ viso poscebant hoste cohortes;</p>
<p>Debellata procul, quæcumque vocantur Iberis,</p>
<span class = "linenum">60</span>
<p>Ingenti Tyrius numerosa per agmina ductor</p>
<p>Voce sonat; non Pyrenen, Rhodanumve ferocem</p>
<p>Jussa adspernatos, Rutulam fumasse Saguntum,</p>
<p>Raptum per Celtas iter, et, qua ponere gressum</p>
<p>Amphitryoniadæ fuerit labor, isse sub armis</p>
<span class = "linenum">65</span>
<p>Pœnorum turmas, equitemque per ardua vectum</p>
<p>Insultasse jugo, et fremuisse hinnitibus Alpes.</p>

<p class = "indent">
Contra pulchra suos vocat ad discrimina consul:</p>
<p>«Hostem, miles, habes fractum ambustumque nivosis</p>
<p>Cautibus, atque ægre torpentia membra trahentem.</p>
<span class = "linenum">70</span>
<p>En age, qui sacros montes, rupesque profundas</p>
<p>Transiluit, discat, quanto stat celsius arce</p>
<span class = "pagenum">229</span>
<p>Herculea vallum; et majus sit, scandere colles,</p>
<p>An vestros rupisse globos: det inania famæ,</p>
<p>Dum magna fuso pugna, retroque ruenti,</p>
<span class = "linenum">75</span>
<p>Qua ventum est, obstent Alpes: super ardua ductum</p>
<p>Huc egere Dei, Latios ut sanguine fines</p>
<p>Inbueret, tellusque hostilis conderet ossa.</p>
<p>Scire libet, nova nunc nobis atque altera bellum</p>
<p>Carthago, anne eadem mittat, quæ, mersa sub æquor,</p>
<span class = "linenum">80</span>
<p>Ægates inter vasto jacet obruta ponto.»</p>

<p class = "indent">
<a name = "line4_81" id = "line4_81"> </a>
Hæc ait, atque agmen Ticini flectit ad undas.</p>
<p>Cæruleas Ticinus aquas, et stagna vadoso</p>
<p>Perspicuus servat turbari nescia fundo,</p>
<p>Ac nitidum viridi lente trahit amne liquorem.</p>
<span class = "linenum">85</span>
<p>Vix credas labi; ripis tam mitis opacis</p>
<p>Argutos inter volucrum certamine cantus,</p>
<p>Somniferam ducit lucenti gurgite lympham.</p>

<p class = "indent">
Jamque sub extremum noctis fugientibus umbris</p>
<span class = "pagenum">230</span>
<p>Lux aderat, Somnusque suas confecerat horas.</p>
<span class = "linenum">90</span>
<p><a name = "line4_90" id = "line4_90"> </a>
Explorare locos consul, collisque propinqui</p>
<p>Ingenium, et campis quæ sit natura, parabat.</p>
<p>Par studium Pœno, similesque in pectore curæ.</p>
<p>Ergo aderant, rapidis equitum comitantibus alis.</p>

<p class = "indent">
Verum ubi commoto docuerunt pulvere nubes,</p>
<span class = "linenum">95</span>
<p>Hostem ferre gradum; et propius propiusque sonoro</p>
<p>Quadrupedum cornu tellus gemit; ac simul acer</p>
<p>Vincentum lituos hinnitus sævit equorum:</p>
<p>Arma, viri, rapite arma, viri; dux instat uterque.</p>
<p>Ambobus velox virtus, geminusque cupido</p>
<span class = "linenum">100</span>
<p>Laudis, et ad pugnas Martemque insania concors.</p>

<p class = "indent">
<a name = "line4_101" id = "line4_101"> </a>
Haud mora: jam tantum campi dirimebat ab ictu,</p>
<p>Quantum inpulsa valet comprendere lancea nodo;</p>
<p>Quum subitum liquida, non ullis nubibus, æthra</p>
<span class = "pagenum">231</span>
<p>Augurium mentes oculosque ad sidera vertit.</p>
<span class = "linenum">105</span>
<p>Accipiter, medio tendens a limite solis,</p>
<p>Dilectas Veneri, notasque ab honore Diones,</p>
<p>Turbabat violentus aves; atque unguibus idem,</p>
<p>Idem nunc rostro, duris nunc ictibus alæ,</p>
<p>Ter quinas dederat sæva inter vulnera leto.</p>
<span class = "linenum">110</span>
<p>Nec finis, satiasve, novi sed sanguinis ardor</p>
<p>Gliscere; et urgebat trepidam jam cæde priorum,</p>
<p>Incertamque fugæ, pluma labente, columbam;</p>
<p>Donec Phœbeo veniens Jovis ales ab ortu</p>
<p>In tenues tandem nubes dare terga coegit.</p>
<span class = "linenum">115</span>
<p>Tum victrix lætos signa ad Romana volatus</p>
<p>Convertit; prolesque ducis qua parte decora</p>
<p>Scipio quassabat puerilibus arma lacertis,</p>
<p>Clangorem bis terque dedit, rostroque coruscæ</p>
<p>Perstringens conum galeæ, se reddidit astris.</p>

<span class = "linenum">120</span>
<p class = "indent">
Exclamat Liger (huic Superos sentire monentes</p>
<span class = "pagenum">232</span>
<p>Ars fuit, ac penna monstrare futura magistra):</p>
<p>«Pœne, bis octonos Italis in finibus annos,</p>
<p>Audaci similis volucri, sectabere pubem</p>
<p>Ausoniam, multamque feres cum sanguine prædam:</p>
<span class = "linenum">125</span>
<p>Sed compesce minas; renuit tibi Daunia regna</p>
<p>Armiger ecce Jovis: nosco te, summe Deorum:</p>
<p>Adsis o, firmesque tuæ, Pater, alitis omen.</p>
<p>Nam tibi servantur, ni vano cassa volatu</p>
<p>Mentitur superos præpes, postrema subactæ</p>
<span class = "linenum">130</span>
<p>Fata, puer, Libyæ, et majus Carthagine nomen.»</p>

<p class = "indent">
Contra læta Bogus Tyrio canit omina regi,</p>
<p>Et faustum accipitrem, cæsasque in nube volucres</p>
<p>Æneadis cladem et Veneris portendere genti.</p>
<p>Tum dictis comitem contorquet primus in hostes,</p>
<span class = "linenum">135</span>
<p>Ceu suadente Deo, et fatorum conscius, hastam.</p>
<p>Illa volans patuli longe per inania campi</p>
<p>Ictum perdiderat spatio, ni, fusus habenas,</p>
<span class = "pagenum">233</span>
<p>Dum primæ decus adfectat decerpere pugnæ,</p>
<p>Obvia quadrupedis præceps Catus ora tulisset.</p>
<span class = "linenum">140</span>
<p>Sic elanguescens, ac jam casura, petitum</p>
<p>Invenit vulnus, cædemque adcepit ab hoste</p>
<p>Cornus, et oblatæ stetit inter tempora frontis.</p>
<p><a name = "line4_143" id = "line4_143"> </a>
Incurrunt acies, magnoque fragore per æquor</p>
<p>Suspendunt cuncti frenis sublime reductos</p>
<span class = "linenum">145</span>
<p>Cornipedes, ultroque ferunt: erectus in auras</p>
<p>It sonipes, rapidaque volans per aperta procella</p>
<p>Tenuia vix summo vestigia pulvere signat.</p>
<p>Boiorum ante alias, Cryxo duce, mobilis ala</p>
<span class = "pagenum">234</span>
<p>Arietat in primos, obicitque inmania membra.</p>
<span class = "linenum">150</span>
<p>Ipse, tumens atavis, Brenni se stirpe ferebat</p>
<p>Cryxus, et in titulos Capitolia capta trahebat;</p>
<p>Tarpeioque jugo, demens! et vertice sacro</p>
<p>Pensantes aurum Celtas umbone gerebat.</p>
<p>Colla viri fulvo radiabant lactea torque,</p>
<span class = "linenum">155</span>
<p>Auro virgatæ vestes, manicæque rigebant</p>
<p>Ex auro, et simili vibrabat crista metallo.</p>

<span class = "pagenum">235</span>
<p class = "indent">
Sternitur inpulsu vasto perculsa Camertum</p>
<p>Prima phalanx; spissæque ruunt conferta per arma</p>
<p>Undæ Boiorum: sociata examina densent</p>
<span class = "linenum">160</span>
<p>Infandi Senones; conlisaque quadrupedantum</p>
<p>Pectoribus toto volvuntur corpora campo.</p>
<p>Arva natant, altusque virum cruor, altus equorum</p>
<p>Lubrica belligeræ sorbet vestigia turmæ.</p>
<p>Seminecum letum peragit gravis ungula pulsu,</p>
<span class = "linenum">165</span>
<p>Et circumvolitans tetros a sanguine rores</p>
<p>Spargit humo, miserisque suo lavit arma cruore.</p>
<p>Spicula prima, puer, tumidi, Tyrrhene, Pelori</p>
<p>Purpureo moriens victricia sanguine tingis.</p>
<p>Nam tibi, dum stimulas cornu, atque in prælia mentes</p>
<span class = "pagenum">236</span>
<span class = "linenum">170</span>
<p>Adcendis, renovasque viros ad vulnera cantu,</p>
<p>Hæsit barbaricum sub anhelo gutture telum,</p>
<p>Et clausit raucum letali vulnere murmur.</p>
<p>At sonus, extremo morientis fusus ab ore,</p>
<p>Flexa pererravit mutis jam cornua labris.</p>
<span class = "linenum">175</span>
<p>Cryxus Picentem Laurumque, nec eminus ambo;</p>
<p>Sed gladio Laurum; Picenti rasilis hasta,</p>
<p>Ripis lecta Padi, letum tulit: avia namque</p>
<p>Dum petit, ac lævo meditatur fallere gyro,</p>
<p>Hasta viri femur et pariter per anhela volantis</p>
<span class = "linenum">180</span>
<p>Ilia sedit equi, et geminam dedit horrida mortem.</p>
<p>Idem, sanguinea Venuli cervice revellens,</p>
<p>Sternit præcipitem tepido te, Farfare, telo;</p>
<p>Et te sub gelido nutritum, Tulle, Velino,</p>
<p>Egregium Ausoniæ decus, ac memorabile nomen,</p>
<span class = "linenum">185</span>
<p>Si dent fata moras, aut servent fœdera Pœni.</p>
<span class = "pagenum">237</span>
<p>Tum Remulum, atque olim celeberrima nomina bello</p>
<p>Tiburtes Magios, Hispellatemque Metaurum,</p>
<p>Et Clanium, dubia meditatus cuspide vulnus.</p>

<p class = "indent">
<a name = "line4_189" id = "line4_189"> </a>
Nec locus est Tyriis belli, pugnæve, sed omnem</p>
<span class = "linenum">190</span>
<p>Celticus inplevit campum furor: inrita nulli</p>
<p>Spicula torquentur, statque omne in corpore ferrum.</p>
<p>Hic inter trepidos inmane Quirinius audens,</p>
<p>Cui fugere ignotum, atque invicta mente placebat</p>
<p>Rebus in adversis exceptum pectore letum,</p>
<span class = "linenum">195</span>
<p>Cuspide flammat equum, ac dispergit gæsa lacerto;</p>
<span class = "pagenum">238</span>
<p>Si reserare viam, atque ad regem rumpere ferro</p>
<p>Detur iter; certusque necis petit omnibus ausis,</p>
<p>Quod nequeat sentire, decus: cadit inguine fosso</p>
<p>Teutalus, et vasto quatitur sub pondere tellus.</p>
<span class = "linenum">200</span>
<p>Obcumbit Sarmens, flavam qui ponere victor</p>
<p>Cæsariem crinemque tibi, Gradive, vovebat</p>
<p>Auro certantem, et rutilum sub vertice nodum.</p>
<p>Sed Parcæ intonsa non exaudita voventem</p>
<p>Ad Manes traxere coma: per candida membra</p>
<span class = "linenum">205</span>
<p>It fumans cruor, et tellus perfusa rubescit.</p>
<p>At, non tardatus jaculo obcurrente, Ligaunus</p>
<p>Inruit, adversumque viro rotat obvius ensem,</p>
<p>Et ferit insurgens, humero qua brachia lenti</p>
<span class = "pagenum">239</span>
<p>Adnectunt nervi, decisaque vulnere læva</p>
<span class = "linenum">210</span>
<p>Laxatis paulum moribunda pependit habenis;</p>
<p>Dumque micans tremulo conatu lora retentat,</p>
<p>Flectentem adsuetos imitatur nescia frenos.</p>
<p>Demetit aversi Vosegus tum colla, jubaque</p>
<p>Suspensam portans galeam, atque inclusa peremti</p>
<span class = "linenum">215</span>
<p>Ora viri, patrio Divos clamore salutat.</p>

<p class = "indent">
<a name = "line4_216" id = "line4_216"> </a>
Dumque ea Gallorum populi dant funera campo,</p>
<p>Adcitas propere castris in prælia consul</p>
<p>Raptabat turmas, primusque ruebat in hostem,</p>
<p>Candenti sublimis equo: trahit undique lectum</p>
<span class = "linenum">220</span>
<p>Divitis Ausoniæ juvenem, Marsosque, Coramque,</p>
<p>Laurentumque decus, jaculatoremque Sabellum,</p>
<span class = "pagenum">240</span>
<p>Et Gradivicolam celso de colle Tudertem,</p>
<p>Indutosque simul gentilia lina Faliscos;</p>
<p>Quosque sub Herculeis taciturno flumine muris</p>
<span class = "linenum">225</span>
<p>Pomifera arva creant Anienicolæ Catilli;</p>
<p>Quosque in prægelidis duratos Hernica rivis</p>
<span class = "pagenum">241</span>
<p>Mittebant saxa, et nebulosi rura Casini.</p>
<p>Ibant in Martem terræ dominantis alumni,</p>
<p>Damnati Superis, nec jam reditura juventus.</p>
<span class = "linenum">230</span>
<p>Scipio, qua medius pugnæ vorat agmina vertex,</p>
<p>Infert cornipedem, atque instinctus strage suorum</p>
<p>Inferias cæsis mactat Labarumque Padumque,</p>
<p>Et Caunum, et multo vix fusum vulnere Breucum,</p>
<p>Gorgoneoque Larum torquentem lumina vultu.</p>
<span class = "linenum">235</span>
<p>Occidis et tristi, pugnax Lepontice, fato:</p>
<p>Nam dum frena ferox objecto corpore prensat,</p>
<p>Atque æquat celsus residentis consulis ora</p>
<p>Ipse pedes, frontem in mediam gravis incidit ensis,</p>
<p>Et divisum humeris jacuit caput: at Batus, amens</p>
<span class = "pagenum">242</span>
<span class = "linenum">240</span>
<p>Qui luctatur equo, parmaque incursibus obstat,</p>
<p>Ictu quadrupedis fulva porrectus arena</p>
<p>Elisa incussis amisit calcibus ora.</p>
<p>Perfurit Ausonius turbata per æquora ductor,</p>
<p>Ceu Geticus Boreas, totum quum sustulit imo</p>
<span class = "linenum">245</span>
<p>Icarium fundo victor mare; navita vasto</p>
<p>Jactatur sparsus lacerata classe profundo,</p>
<p>Cunctaque canenti perfunditur æquore Cyclas.</p>

<p class = "indent">
<a name = "line4_248" id = "line4_248"> </a>
Cryxus, ut in tenui spes, exiguumque salutis,</p>
<p>Armat contemtu mentem necis: horrida barba</p>
<span class = "linenum">250</span>
<p>Sanguinea rutilat spuma, rictusque furentis</p>
<p>Albet, et adfuso squalent a pulvere crines.</p>
<p>Invadit Tarium, vicino consule pugnas</p>
<p>Miscentem, sævisque virum circumtonat armis.</p>
<span class = "pagenum">243</span>
<p>Volvitur ille solo: nam pronum effundit in armos</p>
<span class = "linenum">255</span>
<p>Fata extrema ferens abies, rapiturque pavore</p>
<p>Tractus equi, vinctis connexa ad cingula membris.</p>
<p>Longa cruor sparso linquit vestigia campo,</p>
<p>Et tremulos cuspis ductus in pulvere signat.</p>
<p>Laudabat leti juvenem, egregiosque parabat</p>
<span class = "linenum">260</span>
<p>Ulcisci consul manes, quum dira per auras</p>
<p>Vox venit, et Cryxum ferri clamoribus audit,</p>
<p>Haud notum vultu: surgit violentior ira</p>
<p>Comminus, atque oculos optato in corpore figit.</p>
<p>Tum, stimulans grato plausæ cervicis honore,</p>
<span class = "linenum">265</span>
<p>Cornipedem adloquitur: «vulgum Martemque minorem</p>
<span class = "pagenum">244</span>
<p>Mox, Gargane: vocant Superi ad majora: videsne</p>
<p>Quantus eat Cryxus? jam nunc tibi præmia pono</p>
<p>Illum, Sidonio fulgentem ardore, tapeta,</p>
<p>Barbaricum decus; et fulvis donabere frenis.»</p>
<span class = "linenum">270</span>
<p>Sic fatus, magno Cryxum clamore ciebat</p>
<p>In pugnam, ac vacuo poscebat prælia campo.</p>
<span class = "pagenum">245</span>
<p>Nec detrectantem par ira adcenderat hostem.</p>
<p>Ut jussæ cessere retro, spatiumque dederunt</p>
<p>Hinc atque hinc alæ, et medio stetit æquore pugna:</p>
<span class = "linenum">275</span>
<p>Quantus Phlegræis telluris alumnus in arvis</p>
<p>Movit signa Mimas, et cælum exterruit armis;</p>
<p>Tantus semifero Cryxus sub pectore murmur</p>
<p>Torquet, et horrisonis ululatibus erigit iras.</p>
<p>«Nemone incensæ captæque superfuit urbi,</p>
<span class = "linenum">280</span>
<p>Ut tibi, quas Brenni populus ferremus in arma,</p>
<p>Narraret, dextras? disce en nunc, inquit;» et una</p>
<p>Contorquet nodis et obusto robore diram</p>
<p>Vel portas quassare trabem: sonat illa tremendum,</p>
<p>Ac nimio jactu servasse inprovida campi</p>
<span class = "linenum">285</span>
<p>Distantis spatium, propiorem transvolat hostem.</p>
<span class = "pagenum">246</span>
<p>Cui consul: «ferre hæc umbris proavoque memento,</p>
<p>Quam procul occumbas Tarpeia sede, tibique</p>
<p>Haud licitum sacri Capitolia cernere montis.»</p>
<p>Tum nodo cursuque levi simul adjuvat hastam,</p>
<span class = "linenum">290</span>
<p>Dignum mole viri nisus: fugit illa per oras</p>
<p>Multiplicis lini, subtextaque tegmina nervis,</p>
<p>Atque altum tota metitur cuspide pectus.</p>
<p>Procumbit lata porrectus in arva ruina,</p>
<p>Et percussa gemit tellus ingentibus armis.</p>
<span class = "linenum">295</span>
<p>Haud aliter, structo Tyrrhena ad litora saxo,</p>
<p>Pugnatura fretis subter cæcisque procellis,</p>
<p>Pila, inmane sonans, inpingitur ardua ponto.</p>
<span class = "pagenum">247</span>
<p>Inmugit Nereus, divisaque cærula pulsu</p>
<p>Inlisum adcipiunt irata sub æquora montem.</p>
<span class = "linenum">300</span>
<p><a name = "line4_300" id = "line4_300"> </a>
Ductore amisso pedibus se credere Celtæ:</p>
<p>Una spes anima, tantusque pependerat ardor.</p>
<p>Ac veluti summo venator densa Picano</p>
<p>Quum lustra exagitat, spissisque cubilibus atram</p>
<p>Inmittit passim dumosa per invia pestem;</p>
<span class = "linenum">305</span>
<p>Dum tacitas vires et flammam conligit ignis,</p>
<p>Nigranti piceus sensim caligine vertex</p>
<p>Volvitur, et pingui contorquet nubila fumo;</p>
<p>Mox subita in tanto lucent incendia monte.</p>
<p>Fit sonitus; fugere feræ, fugere volucres,</p>
<span class = "linenum">310</span>
<p>Atque ima longe trepidant in valle juvencæ.</p>

<p class = "indent">
At Mago, ut vertisse globos primumque laborem,</p>
<span class = "pagenum">248</span>
<p>Qui solus genti est, cassum videt, arma suorum</p>
<p>Ac patrium in pugnas equitem vocat: undique nudi</p>
<p>Adsiliunt frenis, infrenatique manipli.</p>
<span class = "linenum">315</span>
<p>Nunc Itali in tergum versis referuntur habenis;</p>
<p>Nunc rursus Tyrias retro pavor avehit alas;</p>
<p>Aut illi dextros lunatis flexibus orbes,</p>
<p>Aut illi lævos sinuant in cornua gyros:</p>
<span class = "pagenum">249</span>
<p>Texunt alterno glomerata volumina cursu,</p>
<span class = "linenum">320</span>
<p>Atque eadem refuga cedentes arte resolvunt.</p>
<p>Hac pontum vice, ubi exercet discordia ventos,</p>
<p>Fert Boreas, Eurusque refert, molemque profundi</p>
<p>Nunc huc alterno, nunc illuc, flamine gestant.</p>

<p class = "indent">
<a name = "line4_324" id = "line4_324"> </a>
Advolat aurato præfulgens murice ductor</p>
<span class = "linenum">325</span>
<p>Sidonius, circaque Metus, Terrorque, Furorque.</p>
<p>Isque ubi Callaici radiantem tegminis orbem</p>
<p>Extulit, et magno percussit lumine campos,</p>
<p>Spes virtusque cadunt, trepidaque a mente recedit</p>
<p>Vertere terga pudor: nec leti cura decori,</p>
<span class = "linenum">330</span>
<p>Sed fugere infixum est, terræque optantur hiatus.</p>
<p>Sic, ubi Caucasiis tigris se protulit antris,</p>
<p>Linquuntur campi, et tutas petit omne latebras</p>
<span class = "pagenum">250</span>
<p>Turbatum insano vultu pecus: illa pererrat</p>
<p>Desertas victrix valles, jamque ora reducto</p>
<span class = "linenum">335</span>
<p>Paulatim nudat rictu, ut præsentia mandens</p>
<p>Corpora, et inmani stragem meditatur hiatu.</p>
<p>Non illum Metabus, non illum celsior Ufens</p>
<p>Evasere tamen, quamvis hic alite planta,</p>
<p>Hic ope cornipedis totis ferretur habenis.</p>
<span class = "linenum">340</span>
<p>Nam Metabum ad Manes demisit cuspide fulgens</p>
<p>Fraxinus; Ufentem conlapsum poplite cæso</p>
<p>Ensis obit, laudemque pedum cum sanguine ademit.</p>
<p>Jamque dedit leto Sthenium, Laurumque, domoque</p>
<p>Collinum gelida, viridi quem Fucinus antro</p>
<span class = "linenum">345</span>
<p>Nutrierat, dederatque lacum tramittere nando.</p>
<p>Fit socius leti conjecta Massicus hasta,</p>
<span class = "pagenum">251</span>
<p>Vitiferi sacro generatus vertice montis,</p>
<p>Et Liris nutritus aquis; qui fonte quieto</p>
<p>Dissimulat cursum, ac, nullo mutabilis imbri,</p>
<span class = "linenum">350</span>
<p>Perstringit tacitas gemmanti gurgite ripas.</p>
<p>Exoritur rabies cædum, ac vix tela furori</p>
<p>Subficiunt; teritur junctis umbonibus umbo,</p>
<p>Pesque pedem premit, et nutantes casside cristæ</p>
<p>Hostilem tremulo pulsant conamine frontem.</p>

<span class = "linenum">355</span>
<p class = "indent">
<a name = "line4_355" id = "line4_355"> </a>
Tergemini primam ante aciem fera prælia fratres</p>
<p>Miscebant, quos Ledæo Sidonia Barce</p>
<p>Xanthippo felix uteri inter bella crearat.</p>
<span class = "pagenum">252</span>
<p>Res Graiæ, ductorque parens, ac nobile Amyclæ</p>
<p>Nomen, et injectus Spartanis colla catenis</p>
<span class = "linenum">360</span>
<p>Regulus, inflabant veteri præcordia fama.</p>
<p>Marte probare genus, factisque Lacona parentem</p>
<p>Ardebant; gelidosque dehinc invisere montes</p>
<p>Taygeta, et tandem bellis innare subactis</p>
<p>Eurotan patrium, ritusque videre Lycurgi.</p>
<span class = "linenum">365</span>
<p>Sed Spartam penetrare Deus, fratresque negarunt</p>
<p>Ausonii, totidem numero; quos miserat altis</p>
<span class = "pagenum">253</span>
<p>Egeriæ genitos inmitis Aricia lucis,</p>
<p>Ætatis mentisque pares: at non dabat ultra</p>
<p>Clotho dura lacus, aramque videre Dianæ.</p>
<span class = "linenum">370</span>
<p>Namque ut in adversos, inpacti turbine pugnæ,</p>
<p>Eumachus et Critias, et lætus nomine patris</p>
<p>Xanthippus, junxere gradus; ceu bella leones</p>
<p>Inter se furibunda movent, et murmure anhelo</p>
<p>Squalentes campos et longa mapalia complent:</p>
<span class = "linenum">375</span>
<p>Omnis in occultas rupes atque avia pernix</p>
<p>Maurus saxa fugit, conjuxque Libyssa profuso,</p>
<p>Vagitum cohibens, suspendit ab ubere natos;</p>
<p>Illi dira fremunt; perfractaque in ore cruento</p>
<p>Ossa sonant, pugnantque feris sub dentibus artus.</p>
<span class = "pagenum">254</span>
<span class = "linenum">380</span>
<p>Haud secus Egeriæ pubes, hinc Virbius acer,</p>
<p>Hinc Capys, adsiliunt, paribusque Albanus in armis.</p>
<p>Subsidens paulum perfossa proruit alvo</p>
<p>Albanum Critias (ast illi cuncta repente</p>
<p>Inplerunt clipeum miserando viscera lapsu);</p>
<span class = "linenum">385</span>
<p>Eumachus inde Capyn: sed tota mole tenebat</p>
<p>Ceu fixum membris tegimen; tamen inprobus ensis</p>
<p>Adnexam parmæ decidit vulnere lævam,</p>
<p>Inque suo pressa est non reddens tegmina nisu</p>
<p>Infelix manus, atque hæsit labentibus armis.</p>
<span class = "linenum">390</span>
<p>Ultima restabat fusis jam palma duobus</p>
<p>Virbius: huic trepidos simulanti ducere gressus</p>
<p>Xanthippus gladio, rigida cadit Eumachus hasta,</p>
<p>Et tandem æquatæ geminato funere pugnæ.</p>
<p>Inde alterna viris transegit pectora mucro,</p>
<span class = "linenum">395</span>
<p>Inque vicem erepta posuerunt prælia vita.</p>
<p>Felices leti, pietas quos addidit umbris!</p>
<span class = "pagenum">255</span>
<p>Optabunt similes venientia secula fratres,</p>
<p>Æternumque decus memori celebrabitur ævo;</p>
<p>Si modo ferre diem, serosque videre nepotes</p>
<span class = "linenum">400</span>
<p>Carmina nostra valent, nec famam invidit Apollo.</p>

<p class = "indent">
<a name = "line4_401" id = "line4_401"> </a>
At consul toto palantes æquore turmas</p>
<p>Voce tenet, dum voce viget: «quo signa refertis?</p>
<p>Quis vos, heu! vobis pavor abstulit? horrida primi</p>
<p>Si sors visa loci, pugnæque lacessere frontem;</p>
<span class = "linenum">405</span>
<p>Post me state, viri, et pulsa formidine tantum</p>
<p>Adspicite! has dextras capti genuere parentes.</p>
<p>Quo fugitis? quæ spes victis? Alpesne petemus?</p>
<p>Ipsam turrigero portantem vertice muros</p>
<p>Credite submissas Romam nunc tendere palmas.</p>
<span class = "linenum">410</span>
<p>Natorum passim raptus, cædemque parentum,</p>
<span class = "pagenum">256</span>
<p>Vestalesque focos exstingui sanguine cerno.</p>
<p>Hoc arcete nefas!» Postquam inter talia crebro</p>
<p>Clamore obtusæ crassoque a pulvere fauces,</p>
<p>Hinc læva frenos, hinc dextra conripit arma,</p>
<span class = "linenum">415</span>
<p>Et latum objectat pectus, strictumque minatur</p>
<p>Nunc sibi, nunc trepidis, ni restent, comminus ensem.</p>

<p class = "indent">
<a name = "line4_417" id = "line4_417"> </a>
Quas acies alto genitor dum spectat Olympo,</p>
<p>Consulis egregii movere pericula mentem.</p>
<p>Gradivum vocat, et patrio sic ore profatur:</p>
<span class = "linenum">420</span>
<p>«Magnanimi me, nate, viri, ni bella capessis,</p>
<p>Haud dubie extremus terret labor: eripe pugnæ</p>
<p>Ardentem, oblitumque sui dulcedine cædum.</p>
<p>Siste ducem Libyæ: nam plus petit inprobus uno</p>
<p>Consulis exitio, tota quam strage cadentum.</p>
<span class = "linenum">425</span>
<p>Præterea (cernis) teneræ qui prælia dextræ</p>
<p>Jam credit puer, atque annos transcendere factis</p>
<p>Molitur, longumque putat pubescere bello;</p>
<p>Te duce primitias pugnæ, te magna magistro</p>
<span class = "pagenum">257</span>
<p>Audeat, et primum hoc vincat, servasse parentem.»</p>

<span class = "linenum">430</span>
<p class = "indent">
Hæc rerum sator: at Mavors in prælia currus</p>
<p>Odrysia tellure vocat: tum fulminis atri</p>
<p>Spargentem flammas clipeum, galeamque Deorum</p>
<p>Haud ulli facilem, multoque labore Cyclopum</p>
<p>Sudatum thoraca capit, quassatque per auras</p>
<span class = "linenum">435</span>
<p>Titanum bello satiatam sanguinis hastam,</p>
<p>Atque inplet curru campos: exercitus una</p>
<p>Irarum, Eumenidesque simul, letique cruenti</p>
<span class = "pagenum">258</span>
<p>Innumeræ facies, frenisque operata regendis</p>
<p>Quadrijugos atro stimulat Bellona flagello.</p>
<span class = "linenum">440</span>
<p>Fertur ab inmenso tempestas horrida cælo,</p>
<p>Nigrantesque globos et turbida nubila torquens</p>
<p>Involvit terras: quatitur Saturnia sedes</p>
<p>Ingressu tremefacta Dei, ripasque relinquit,</p>
<p>Audito curru, fontique relabitur amnis.</p>

<span class = "linenum">445</span>
<p class = "indent">
Ductorem Ausonium telis Garamantica pubes</p>
<p>Cinxerat, et Tyrio regi nova dona parabat,</p>
<p>Armorum spolium, et rorantia consulis ora.</p>
<span class = "pagenum">259</span>
<p>Stabat Fortunæ non cedere certus, et acri</p>
<p>Mole retorquebat crudescens cædibus hastas.</p>
<span class = "linenum">450</span>
<p>Jamque suo, jamque hostili perfusa cruore</p>
<p>Membra madent: cecidere jubæ, gyroque per orbem</p>
<p>Artato, Garamas jaculis propioribus instat,</p>
<p>Et librat sæva trajectum cuspide ferrum.</p>

<p class = "indent">
Hic puer ut patrio defixum corpore telum</p>
<span class = "linenum">455</span>
<p>Conspexit, maduere genæ, subitoque trementem</p>
<p>Conripuit pallor, gemitumque ad sidera rupit.</p>
<p>Bis conatus erat præcurrere fata parentis,</p>
<p>Conversa in semet dextra: bis transtulit iras</p>
<p>In Pœnos Mavors: fertur per tela, per hostes</p>
<span class = "linenum">460</span>
<p>Intrepidus puer, et Gradivum passibus æquat.</p>
<p>Continuo cessere globi, latusque repente</p>
<p>Adparet campo limes: metit agmina tectus</p>
<p>Cælesti clipeo, et sternit super arma jacentum</p>
<p>Corporaque auctorem teli, multasque paternos</p>
<span class = "pagenum">260</span>
<span class = "linenum">465</span>
<p>Ante oculos animas, optata piacula, mactat.</p>
<p>Tunc, rapta propere duris ex ossibus hasta,</p>
<p>Innixum cervice ferens humeroque parentem,</p>
<p>Emicat: adtonitæ tanta ad spectacula turmæ</p>
<p>Tela tenent; ceditque loco Libys asper, et omnis</p>
<span class = "linenum">470</span>
<p>Late cedit Iber: pietasque insignis et ætas</p>
<p>Belligeris fecit miranda silentia campis.</p>
<p>Tum celso e curru Mavors, «Carthaginis arces</p>
<p>Exscindes, inquit, Tyriosque ad fœdera coges.</p>
<p>Nulla tamen longo tanta exorietur in ævo</p>
<span class = "linenum">475</span>
<p>Lux tibi, care puer: macte, o! macte indole sacra,</p>
<p>Vera Jovis proles; et adhuc majora supersunt:</p>
<span class = "pagenum">261</span>
<p>Sed nequeunt meliora dari.» Tum nubila Mavors</p>
<p>Ætheraque, emenso terras jam sole, capessit,</p>
<p>Et fessas acies castris clausere tenebræ.</p>

<span class = "linenum">480</span>
<p class = "indent">
<a name = "line4_480" id = "line4_480"> </a>
Condebat noctem devexo Cynthia curru,</p>
<p>Fraternis adflata rotis, et ab æquore Eoo</p>
<p>Surgebant roseæ media inter cærula flammæ.</p>
<p>At consul tristis, campos Pœnisque secundam</p>
<p>Planitiem metuens, Trebiam collesque petebat.</p>
<span class = "linenum">485</span>
<p>Jamque dies rapti cursu navoque labore,</p>
<p>Et medio abruptus fluitabat in amne solutis</p>
<p>Pons vinclis, qui Dardanium transvexerat agmen,</p>
<p>Eridani rapidas aderat quum Pœnus ad undas.</p>
<p>Dumque vada et molles aditus, per devia flexo</p>
<span class = "linenum">490</span>
<p>Circuitu petit, et stagni languentia quærit,</p>
<p>Interdum rapta vicinis saltibus alno</p>
<p>Flumineam texit, qua transvehat agmina, classem.</p>
<span class = "pagenum">262</span>
<p>Ecce aderat, Trebiæque simul vicina tenebat</p>
<p>Trinacrio adcitus per cærula longa Peloro,</p>
<span class = "linenum">495</span>
<p>Gracchorum proles, consul: gens inclita magno</p>
<p>Atque animosa viro, multusque in imagine claris</p>
<p>Præfulgebat avus titulis bellique domique.</p>

<p class = "indent">
<a name = "line4_498" id = "line4_498"> </a>
Nec Pœni, positis trans amnem in gramine castris,</p>
<p>Deerant: namque animos stimulabant prospera rerum,</p>
<span class = "linenum">500</span>
<p>Increpitansque super ductor: «Quis tertius Urbi</p>
<p>Jam superest consul? quænam altera restat in armis</p>
<p>Sicania? en omnes Latiæ, Daunique nepotum</p>
<p>Convenere manus: feriant nunc fœdera mecum</p>
<p>Ductores Italum, ac leges et pacta reposcant,</p>
<span class = "linenum">505</span>
<p>At tu, donata tela inter Martia luce,</p>
<p>Infelix animæ, sic, sic vivasque, tuoque</p>
<p>Des iterum hanc laudem nato: nec fine sub ævi</p>
<p>Obpetere in bello detur, quum fata vocabunt.</p>
<span class = "pagenum">263</span>
<p>Pugnantem cecidisse meum est.» Hæc personat ardens:</p>
<span class = "linenum">510</span>
<p>Inde levi jaculo, Massylumque inpiger alis</p>
<p>Castra sub ipsa datis irritat, et elicit hostem.</p>

<p class = "indent">
Nec Latius vallo miles debere salutem</p>
<p>Fas putat, aut clausas pulsari cuspide portas.</p>
<p>Erumpunt, cunctisque prior volat aggere aperto</p>
<span class = "linenum">515</span>
<p>Degener haud Gracchis consul: quatit aura comantes</p>
<p>Cassidis Auruncæ cristas, humeroque refulget</p>
<p>Sanguinei patrium saguli decus: agmina magno</p>
<p>Respectans clamore vocat, quaque obvia densos</p>
<p>Artat turba globos, rumpens iter æquore fertur.</p>
<span class = "linenum">520</span>
<p>Ut torrens celsi præceps e vertice Pindi</p>
<span class = "pagenum">264</span>
<p>Cum sonitu ruit in campos, magnoque fragore</p>
<p>Avulsum montis volvit latus; obvia passim</p>
<p>Armenta, inmanesque feræ, silvæque trahuntur;</p>
<p>Spumea saxosis clamat convallibus unda.</p>

<span class = "linenum">525</span>
<p class = "indent">
<a name = "line4_525" id = "line4_525"> </a>
Non, mihi Mæoniæ redeat si gloria linguæ,</p>
<p>Centenasque pater det Phœbus fundere voces,</p>
<p>Tot cædes proferre queam, quot dextera magni</p>
<p>Consulis, aut contra Tyriæ furor edidit iræ.</p>
<p>Murranum ductor Libyæ, ductorque Phalantum</p>
<span class = "linenum">530</span>
<p>Ausonius, gnaros belli, veteresque laborum,</p>
<p>Alter in alterius fuderunt comminus ore.</p>
<p>Monte procelloso Murranum miserat Anxur,</p>
<span class = "pagenum">265</span>
<p>Tritonis niveo te sacra, Phalante, profundo.</p>
<p>Ut primum insigni fulsit velamine consul,</p>
<span class = "linenum">535</span>
<p>Quanquam orbus partem visus, unoque Cupencus</p>
<p>Lumine subficiens bellis, citat inprobus hastam,</p>
<p>Et summæ figit tremebundam margine parmæ.</p>
<p>Cui consul, namque ira coquit: «Pone, inprobe, quidquid</p>
<p>Restat in ore fero, et truncata fronte relucet.»</p>
<span class = "linenum">540</span>
<p>Sic ait, intorquens directo turbine robur,</p>
<p>Et dirum tota tramittit cuspide lumen.</p>
<p>Nec levior dextra generatus Hamilcare sævit:</p>
<p>Huic cadit infelix niveis Varenus in armis;</p>
<span class = "pagenum">266</span>
<p>Mevanas Varenus, arat cui divitis uber</p>
<span class = "linenum">545</span>
<p>Campi Fulginia, et patulis Clitumnus in arvis</p>
<p>Candentes gelido perfundit flumine tauros.</p>
<p>Sed tristes Superi, atque ingrata maxima cura</p>
<p>Victima Tarpeio frustra nutrita Tonanti.</p>
<p>Instat Iber levis, et levior discurrere Maurus.</p>
<span class = "linenum">550</span>
<p>Hinc pila, hinc Libycæ certant subtexere cornus</p>
<span class = "pagenum">267</span>
<p>Densa nube polum; quantumque interjacet æqui</p>
<p>Ad ripas campi, tantum vibrantia condunt</p>
<p>Tela, nec artatis locus est in morte cadendi.</p>

<p class = "indent">
Allius, Argyripa Daunique profectus ab arvis</p>
<span class = "linenum">555</span>
<p>Venator, rudibus jaculis et Iapyge campum</p>
<p>Persultabat equo, mediosque invectus in hostes</p>
<p>Appula non vana torquebat spicula dextra.</p>
<p>Huic horret thorax Samnitis pellibus ursæ,</p>
<p>Et galea annosi vallatur dentibus apri.</p>
<span class = "linenum">560</span>
<p>Verum ubi turbantem, solo ceu lustra pererret</p>
<p>In nemore, aut agitet Gargano terga ferarum,</p>
<p>Hinc Mago, hinc sævus pariter videre Maharbal,</p>
<p>Ut, subigente fame, diversis rupibus ursi</p>
<p>Invadunt trepidum gemina inter prælia taurum,</p>
<span class = "linenum">565</span>
<p>Nec partem prædæ patitur furor: haud secus acer</p>
<p>Hinc atque hinc jaculo devolvitur Allius acto.</p>
<p>It stridens per utrumque latus Maurusia taxus:</p>
<span class = "pagenum">268</span>
<p>Obvia tum medio sonuerunt spicula corde,</p>
<p>Incertumque fuit, letum cui cederet hastæ.</p>
<span class = "linenum">570</span>
<p>Et jam, dispersis Romana per agmina signis,</p>
<p>Palantes agit, ad ripas, miserabile! Pœnus</p>
<p>Inpellens trepidos, fluvioque inmergere certat.</p>

<p class = "indent">
Tum Trebia infausto nova prælia gurgite fessis</p>
<p>Inchoat, ac precibus Junonis suscitat undas.</p>
<span class = "linenum">575</span>
<p>Haurit subsidens fugientum corpora tellus,</p>
<p>Infidaque soli frustrata voragine sorbet;</p>
<p>Nec niti, lentoque datur convellere limo</p>
<p>Mersa pedum penitus vestigia: labe tenaci</p>
<span class = "pagenum">269</span>
<p>Hærent devincti gressus, resolutaque ripa</p>
<span class = "linenum">580</span>
<p>Inplicat, aut cæca prosternit fraude paludis.</p>
<p>Jamque alius super atque alius per lubrica surgens,</p>
<p>Dum sibi quisque viam per inextricabile litus</p>
<p>Præripit, et putri luctatur cespite, lapsi</p>
<p>Obcumbunt, seseque sua pressere ruina.</p>
<span class = "linenum">585</span>
<p>Ille, celer nandi, jam jamque adprendere tuta</p>
<p>Dum parat, et celso connisus corpore prensat</p>
<p>Gramina summa manu, liquidisque emergit ab undis,</p>
<p>Contorta ripæ pendens adfigitur hasta.</p>
<p>Hic hostem, orbatus telo, complectitur ulnis,</p>
<span class = "linenum">590</span>
<p>Luctantemque vado permixta morte coercet.</p>
<p>Mille simul leti facies. Ligus occidit arvis;</p>
<p>Sed projecta viri lymphis fluvialibus ora</p>
<p>Sanguineum hauserunt longis singultibus amnem.</p>
<p>Enabat tandem medio vix gurgite pulcher</p>
<span class = "linenum">595</span>
<p>Irpinus, sociumque manus clamore vocabat;</p>
<p>Quum rapidis inlatus aquis, et vulnere multo</p>
<p>Inpulit asper equus, fessumque sub æquora mersit.</p>

<span class = "pagenum">270</span>
<p class = "indent">
<a name = "line4_598" id = "line4_598"> </a>
Adcumulat clades subito conspecta per undas</p>
<p>Vis elephantorum turrito concita dorso.</p>
<span class = "linenum">600</span>
<p>Namque vadis præceps rapitur, ceu proruta cautes</p>
<p>Avulsi montis, Trebiamque insueta timentem</p>
<p>Præ se pectore agit, spumantique incubat alveo.</p>
<p>Explorant adversa viros, perque aspera duro</p>
<p>Nititur ad laudem virtus interrita clivo.</p>
<span class = "linenum">605</span>
<p>Namque inhonoratam Fibrenus perdere mortem</p>
<span class = "pagenum">271</span>
<p>Et famæ nudam inpatiens, «Spectabimur, inquit,</p>
<p>Nec, Fortuna, meum condes sub gurgite letum.</p>
<p>Experiar, sitne in terris, domitare quod ensis</p>
<p>Non queat Ausonius, Tyrrhenave permeet hasta.»</p>
<span class = "linenum">610</span>
<p>Tum jacit adsurgens, dextroque in lumine sistit</p>
<p>Spicula sæva feræ, telumque in vulnere linquit.</p>
<p>Stridore horrisono penetrantem cuspidis ictum</p>
<p>Bellua prosequitur, laceramque cruore profuso</p>
<p>Adtollit frontem, ac lapso dat terga magistro.</p>
<span class = "linenum">615</span>
<p>Tum vero invadunt jaculis crebraque sagitta,</p>
<p>Ausi jam sperare necem, inmensosque per armos</p>
<p>Et laterum extentus venit atra cuspide vulnus.</p>
<p>Stat multa in tergo et nigranti lancea dorso,</p>
<p>Ac silvam ingentem concusso corpore vibrat,</p>
<span class = "linenum">620</span>
<p>Donec, consumtis longo certamine telis,</p>
<p>Concidit, et clausit magna vada pressa ruina.</p>

<span class = "pagenum">272</span>
<p class = "indent">
<a name = "line4_622" id = "line4_622"> </a>
Ecce per adversum, quanquam tardata morantur</p>
<p>Vulnere membra virum, subit inplacabilis amnem</p>
<p>Scipio, et innumeris infestat cædibus hostem.</p>
<span class = "linenum">625</span>
<p>Corporibus, clipeisque simul, galeisque cadentum</p>
<p>Contegitur Trebia, et vix cernere linquitur undas.</p>
<p>Mazæus jaculo, Gestar prosternitur ense;</p>
<p>Tum Pelopeus avis Cyrenes incola Telgon.</p>
<p>Huic torquet rapido conreptum e gurgite pilum,</p>
<span class = "linenum">630</span>
<p>Et, quantum longo ferri tenuata rigore</p>
<p>Procedit cuspis, per hiantia transigit ora.</p>
<p>Pulsati ligno sonuere in vulnere dentes.</p>
<p>Nec leto quæsita quies: turgentia membra</p>
<p>Eridano Trebia, Eridanus dedit æquoris undis.</p>
<span class = "linenum">635</span>
<p>Tu quoque, Thapse, cadis, tumulo post fata negato.</p>
<p>Quid domus Hesperidum, aut luci juvere Dearum,</p>
<p>Fulvos aurifera servantes arbore ramos?</p>

<p class = "indent">
<a name = "line4_638" id = "line4_638"> </a>
Intumuit Trebia, et stagnis se sustulit imis;</p>
<span class = "pagenum">273</span>
<p>Jamque ferox totum propellit gurgite fontem,</p>
<span class = "linenum">640</span>
<p>Atque omnes torquet vires: furit unda sonoris</p>
<p>Vorticibus, sequiturque novus cum murmure torrens.</p>
<p>Sensit, et adcensa ductor violentius ira,</p>
<p>«Magnas, o Trebia, et meritas mihi, perfide, pœnas</p>
<p>Exsolves, inquit: lacerum per Gallica rivis</p>
<span class = "linenum">645</span>
<p>Dispergam rura, atque amnis tibi nomina demam,</p>
<p>Quoque aperis te fonte, premam; nec tangere ripas,</p>
<p>Inlabique Pado dabitur: quænam ista repente</p>
<p>Sidonium, infelix, rabies te reddidit amnem?»</p>

<p class = "indent">
Talia jactantem consurgens agger aquarum</p>
<span class = "linenum">650</span>
<p>Inpulit, atque humeros curvato gurgite pressit.</p>
<span class = "pagenum">274</span>
<p>Arduus adversa mole incurrentibus undis</p>
<p>Stat ductor, clipeoque ruentem sustinet amnem.</p>
<p>Nec non a tergo fluctus stridente procella</p>
<p>Spumeus inrorat summas adspergine cristas.</p>
<span class = "linenum">655</span>
<p>Ire vadis, stabilemque vetat defigere gressum</p>
<p>Subducta tellure Deus; percussaque longe</p>
<p>Raucum saxa sonant; undæque ad bella parentis</p>
<p>Excitæ pugnant, et ripas perdidit amnis.</p>
<p>Tum madidos crines, et glauca fronde revinctum</p>
<span class = "linenum">660</span>
<p>Adtollit cum voce caput: «Pœnasne superbas</p>
<p>Insuper, et nomen Trebiæ delere minaris,</p>
<p>O regnis inimice meis? quot corpora porto</p>
<p>Dextra fusa tua! clipeis galeisque virorum,</p>
<p>Quos mactas, artatus iter cursumque reliqui.</p>
<span class = "linenum">665</span>
<p>Cæde, vides, stagna alta rubent, retroque feruntur.</p>
<p>Adde modum dextræ, aut campis incumbe propinquis.»</p>

<span class = "pagenum">275</span>
<p class = "indent">
Hæc, Venere adjuncta, tumulo spectabat ab alto</p>
<p>Mulciber, obscuræ tectus caligine nubis.</p>
<p>Ingravat ad cælum sublatis Scipio palmis:</p>
<span class = "linenum">670</span>
<p>«Di patrii, quorum auspiciis stat Dardana Roma,</p>
<p>Talin’ me leto tanta inter prælia nuper</p>
<p>Servastis? fortine animam hanc exscindere dextra</p>
<p>Indignum est visum? redde o me, nate, periclis;</p>
<p>Redde hosti! liceat bellanti arcessere mortem,</p>
<span class = "linenum">675</span>
<p>Quam patriæ fratrique probem.» Tum percita dictis</p>
<p>Ingemuit Venus, et rapidas direxit in amnem</p>
<p>Conjugis invicti vires: agit undique flammas</p>
<p>Dispersus ripis ignis, multosque per annos</p>
<span class = "pagenum">276</span>
<p>Nutritas fluvio populatur fervidus umbras.</p>
<span class = "linenum">680</span>
<p>Uritur omne nemus, lucosque effusus in altos</p>
<p>Inmissis crepitat victor Vulcanus habenis.</p>
<p>Jamque ambusta comas abies, jam pinus et alni;</p>
<p>Jam, solo restans trunco, dimisit in altum</p>
<p>Populus adsuetas ramis habitare volucres.</p>
<span class = "linenum">685</span>
<p>Flamma vorax imo penitus de gurgite tractos</p>
<p>Absorbet latices, sævoque urgente vapore</p>
<p>Siccus inarescit ripis cruor: horrida late</p>
<p>Scinditur in rimas, et hiatu rupta dehiscit</p>
<p>Tellus, ac stagnis altæ sedere favillæ.</p>

<span class = "linenum">690</span>
<p class = "indent">
Miratur pater æternos cessare repente</p>
<p>Eridanus cursus; Nympharumque intima mæstus</p>
<p>Inplevit chorus adtonitis ululatibus antra.</p>
<p>Ter caput ambustum conantem adtollere, jacta</p>
<p>Lampade, Vulcanus mersit fumantibus undis:</p>
<span class = "linenum">695</span>
<p>Ter conrepta Dei crines nudavit arundo.</p>
<p>Tum demum admissæ voces et vota precantis,</p>
<span class = "pagenum">277</span>
<p>Orantique datum ripas servare priores;</p>
<p><a name = "line4_698" id = "line4_698"> </a>
Ac tandem a Trebia revocavit Scipio fessas</p>
<p>Munitum in collem, Graccho comitante, cohortes.</p>
<span class = "linenum">700</span>
<p>At Pœnus, multo fluvium veneratus honore,</p>
<p>Gramineas undis statuit socialibus aras,</p>
<p>Nescius heu! quanto Superi majora moverent,</p>
<p>Et quos Ausoniæ luctus, Trasymene, parares.</p>

<p class = "indent">
Boiorum nuper populos turbaverat armis</p>
<span class = "linenum">705</span>
<p>Flaminius, facilisque viro tum gloria belli,</p>
<p>Corde levem atque astus inopem contundere gentem.</p>
<p>Sed labor haud idem Tyrio certasse tyranno.</p>
<span class = "pagenum">278</span>
<p>Hunc, lævis Urbi genitum ad fatalia damna</p>
<p>Ominibus, parat imperio Saturnia fesso</p>
<span class = "linenum">710</span>
<p>Ductorem, dignumque virum veniente ruina.</p>
<p>Inde ubi prima dies juris, clavumque regendæ</p>
<p>Invasit patriæ, ac sub nutu castra fuere;</p>
<p>Ut pelagi rudis, et pontum tractare per artem</p>
<p>Nescius, adcepit miseræ si jura carinæ,</p>
<span class = "linenum">715</span>
<p>Ventorum tenet ipse vicem, cunctisque procellis</p>
<p>Dat jactare ratem: fertur vaga gurgite puppis</p>
<p>Ipsius in scopulos dextra inpellente magistri.</p>
<p>Ergo agitur raptis præceps exercitus armis</p>
<p>Lydorum in populos, sedemque ab origine prisci</p>
<span class = "linenum">720</span>
<p>Sacratam Corythi, junctosque a sanguine avorum</p>
<p>Mæonios Italis permixta stirpe colonos.</p>

<span class = "pagenum">279</span>
<p class = "indent">
<a name = "line4_722" id = "line4_722"> </a>
Nec regem Afrorum noscenda ad cœpta moratur</p>
<p>Laude super tanta monitor Deus: omnia somni</p>
<p>Condiderant, ægrisque dabant oblivia curis,</p>
<span class = "linenum">725</span>
<p>Quum Juno, in stagni numen conversa propinqui,</p>
<p>Et madidæ frontis crines circumdata fronde</p>
<p>Populea, stimulat subitis præcordia curis,</p>
<p>Ac rumpit ducis haud spernenda voce quietem.</p>
<p>«O felix famæ, et Latio lacrimabile nomen,</p>
<span class = "linenum">730</span>
<p>Hannibal, Ausonia si te Fortuna creasset,</p>
<span class = "pagenum">280</span>
<p>Ad magnos venture Deos! cur fata tenemus?</p>
<p>Pelle moras: brevis est magni fortuna favoris.</p>
<p>Quantum vovisti, quum Dardana bella parenti</p>
<p>Jurares, fluet Ausonio tibi corpore tantum</p>
<span class = "linenum">735</span>
<p>Sanguinis, et patrias satiabis cædibus umbras.</p>
<p>Nobis persolves meritos securus honores.</p>
<p>Namque ego sum, celsis quem cinctum montibus ambit</p>
<p>Tmolo missa manus, stagnis Trasymenus opacis.»</p>

<p class = "indent">
His agitur monitis, et lætam numine pubem</p>
<span class = "linenum">740</span>
<p>Protinus aerii præceps rapit aggere montis.</p>
<p>Horrebat glacie saxa inter lubrica, summo</p>
<p>Piniferum cælo miscens caput, Apenninus.</p>
<p>Condiderat nix alta trabes, et vertice celso</p>
<p>Canus apex structa surgebat ad astra pruina.</p>
<span class = "linenum">745</span>
<p>Ire jubet: prior exstingui labique videtur</p>
<span class = "pagenum">281</span>
<p>Gloria, post Alpes si stetur montibus ullis.</p>
<p>Scandunt prærupti nimbosa cacumina saxi,</p>
<p>Nec superasse jugum finit, mulcetve laborem.</p>
<p>Plana natant, putrique gelu liquentibus undis</p>
<span class = "linenum">750</span>
<p>Invia limosa restagnant arva palude.</p>
<p>Jamque ducis nudus tanta inter inhospita vertex</p>
<p>Sævitia quatitur cæli, manante per ora</p>
<p>Perque genas oculo: facilis sprevisse medentes,</p>
<p>Optatum bene credit emi quocumque periclo</p>
<span class = "pagenum">282</span>
<span class = "linenum">755</span>
<p>Bellandi tempus: non frontis parcit honori,</p>
<p>Dum ne perdat iter: non cetera membra moratur</p>
<p>In pretium belli dare, si victoria poscat;</p>
<p>Satque putat lucis, Capitolia cernere victor</p>
<p>Qua queat, atque Italum feriat qua comminus hostem.</p>
<span class = "linenum">760</span>
<p>Talia perpessi tandem inter sæva locorum</p>
<p>Optatos venere lacus; ubi deinde per arma</p>
<p>Sumeret amissi numerosa piacula visus.</p>

<p class = "indent">
<a name = "line4_763" id = "line4_763"> </a>
Ecce autem Patres aderant Carthagine missi:</p>
<p>Causa viæ non parva viris; nec læta ferebant.</p>
<span class = "linenum">765</span>
<p>Mos fuit in populis, quos condidit advena Dido,</p>
<p>Poscere cæde Deos veniam, ac flagrantibus aris</p>
<p>(Infandum dictu!) parvos inponere natos.</p>
<p>Urna reducebat miserandos annua casus,</p>
<p>Sacra Thoanteæ ritusque imitata Dianæ.</p>
<span class = "pagenum">283</span>
<span class = "linenum">770</span>
<p>Cui fato sortique Deum de more petebat</p>
<p>Hannibalis prolem discors antiquitus Hannon.</p>
<p>Sed propior metus armati ductoris ab ira,</p>
<p>Et magna ante oculos stabat genitoris imago.</p>

<p class = "indent">
Asperat hæc fœdata genas, lacerataque crines,</p>
<span class = "linenum">775</span>
<p>Atque urbem complet mæsti clamoris Imilce.</p>
<p>Edonis ut Pangæa super trieteride mota</p>
<p>It juga, et inclusum suspirat pectore Bacchum.</p>
<span class = "pagenum">284</span>
<p>Ergo inter Tyrias, facibus ceu subdita, matres</p>
<p>Clamat, «Io conjux! quocumque in cardine mundi</p>
<span class = "linenum">780</span>
<p>Bella moves, huc signa refer: violentior hic est,</p>
<p>Hic hostis propior! tu nunc fortasse sub ipsis</p>
<p>Urbis Dardaniæ muris, vibrantia tela</p>
<p>Excipis intrepidus clipeo, sævamque coruscans</p>
<p>Lampada, Tarpeiis infers incendia tectis.</p>
<span class = "linenum">785</span>
<p>Interea tibi prima domus atque unica proles</p>
<p>Heu! gremio in patriæ Stygias raptatur ad aras.</p>
<p>I nunc, Ausonios ferro populare penates,</p>
<p>Et vetitas molire vias! I, pacta resigna</p>
<p>Per cunctos jurata Deos! sic præmia reddit</p>
<span class = "linenum">790</span>
<p>Carthago, et tales jam nunc tibi solvit honores!</p>
<p>Quæ porro hæc pietas, delubra adspergere tabo?</p>
<span class = "pagenum">285</span>
<p>Heu primæ scelerum causæ mortalibus ægris,</p>
<p>Naturam nescire Deum! justa ite precari</p>
<p>Ture pio, cædumque feros avertite ritus.</p>
<span class = "linenum">795</span>
<p>Mite et cognatum est homini Deus: hactenus, oro,</p>
<p>Sit satis ante aras cæsos vidisse juvencos;</p>
<p>Aut si, velle nefas Superos, fixumque sedetque,</p>
<p>Me, me, quæ genui, vestris absumite votis.</p>
<p>Cur spoliare juvat Libycas hac indole terras?</p>
<span class = "linenum">800</span>
<p>An flendæ magis Ægates, et mersa profundo</p>
<p>Punica regna forent, olim si sorte cruenta</p>
<span class = "pagenum">286</span>
<p>Esset tanta mei virtus prærepta mariti?»</p>

<p class = "indent">
Hæc, dubios vario Divumque hominumque timore,</p>
<p>Ad cauta inlexere Patres; ipsique relictum,</p>
<span class = "linenum">805</span>
<p>Abnueret sortem, an superum pareret honori.</p>
<p>Tum vero trepidare metu vix compos Imilce,</p>
<p>Magnanimi metuens inmitia corda mariti.</p>

<p class = "indent">
<a name = "line4_808" id = "line4_808"> </a>
His avide auditis ductor sic deinde profatur:</p>
<p>«Quid tibi pro tanto non inpar munere solvat</p>
<span class = "linenum">810</span>
<p>Hannibal æquatus Superis? quæ præmia digna</p>
<p>Inveniam, Carthago parens? noctemque diemque</p>
<p>Arma feram; templisque tuis hinc plurima faxo</p>
<p>Hostia ab Ausonio veniat generosa Quirino.</p>
<span class = "pagenum">287</span>
<p>At puer armorum et belli servabitur heres.</p>
<span class = "linenum">815</span>
<p>Spes, o nate, meæ, Tyriarumque unica rerum,</p>
<p>Hesperia minitante, salus, terraque fretoque</p>
<p>Certare Æneadis, dum stabit vita, memento.</p>
<p>Perge, patent Alpes; nostroque incumbe labori.</p>
<p>Vos quoque, Dî patrii, quorum delubra piantur</p>
<span class = "linenum">820</span>
<p>Cædibus, atque coli gaudent formidine matrum,</p>
<p>Huc lætos vultus totasque advertite mentes.</p>
<p>Namque paro sacra, et majores molior aras.</p>
<p>Tu, Mago, adversi conside in vertice montis:</p>
<p>Tu lævos propior colles adcede, Choaspe:</p>
<span class = "linenum">825</span>
<p>Ad claustra et fauces ducat per opaca Sychæus.</p>
<p>Ast ego te, Trasymene, vago cum milite præceps</p>
<p>Lustrabo, et Superis quæram libamina belli.</p>
<p>Namque haud parva Deus promissis spondet apertis,</p>
<p>Quæ spectata, viri, patriam referatis in urbem.»</p>
</div>


<hr class = "mid">

<span class = "pagenum">288</span>

<h2><a name = "liber5" id = "liber5">
LIBER QUINTUS.</a></h2>

<hr class = "mid">

<h4><a name = "lib5_arg" id = "lib5_arg">ARGUMENTUM.</a></h4>

<div class = "argument">

<p><span class = "smallcaps">Hannibal</span> solis occasu loca insidiis
nata, ubi maxime montes Cortonenses Trasymenus subit, militibus
obsederat; 1-23.</p>
<p>Flaminius autem postero die, vix dum satis certa luce, agmine
incomposito, et majore lixarum fere quam militum numero, angustias
superat; 24-52.</p>
<p>Quo facto, confestim pugnæ signum proponit, et, neque variis
prodigiis territus, neque Corvini aliorumque, qui salutaria magis, quam
speciosa suadebant, monitis precibusque motus a proposito deflectit;
53-104.</p>
<p>Quin potius inanem hostis et periculi metum graviter increpat,
omnibusque jam ad prælium rite præparatis animum suorum, magna ex parte
fractum, verbis confirmat; 105-185.</p>
<p>Hannibal ubi, id quod petierat, hostem lacu montibusque clausum
habet, suis quoque copiis tuba signum dat simul invadendi: quo audito,
omnes ex pluribus vallibus pariter decurrunt, et Romanis, quorum sortem
Dii quoque, excepta Junone, lugent, undique circumfunduntur;
186-207.</p>
<p>Tum Picentes pugnam capessunt, et Pœnis secunda fortuna, Romanis ira
ac desperatione adcensis, diu dubia utrimque victoria dimicatur;
208-228.</p>
<p>Ex Romanis Lateranus et Lentulus in medios hostes ruunt; 229-257.</p>
<p>Nerius et Volunx pereunt; 258-267.</p>
<p>Inter reliquos vero eminet Appius juvenis, qui in fortissimum quemque
impetum facit; sed postremo a Magone, qui ad mortem Isalcis, generi sui,
vindicandam adproperat, hasta trajicitur; 268-332.</p>
<p>Nec minus tristem vitæ exitum habet Mamercus, qui, dum cæso signifero
Lusitano vexilloque ei erepto fœdam suorum fugam sistit, permultis
vulneribus confossus cadit; 333-343.</p>
<p>Magonem ab Appio vulneratum ex pugna
<span class = "pagenum">289</span>
subducit Hannibal, ut a Synhalo in castris sanetur; 344-375.</p>
<p>Quos ubi ex acie excedere videt consul, optatam sibi rei bene gerendæ
occasionem oblatam ratus, animum recipit, et Bogum, Pagasum, Othryn,
giganti similem, ingentemque aliorum Pœnorum numerum prosternit;
376-456.</p>
<p>Dum hæc in campo geruntur, multi Romanorum et Siculi, auxilio ipsis
ab Hierone missi, in colles et silvas confugiunt, ubi Sychæus Tauranum
aliosque trepidos cædit, et arbores, in quas conscenderant, vel bipenni
succidit, vel igne circumdat, donec eum successu elatum consul, gladio
per latus adacto, jugulat; 457-529.</p>
<p>Interim, Hannibal cum fratre sanato in prælium redit, et præter alios
Fontanum, Butam, Lævinum, Viridasium, Fadum, Labicum et Herminium
obtruncat; 530-583.</p>
<p>Qua hostium strage edita, ex mæsto vultu et clamore Pœnorum, qui
exanimum Sychæi corpus in castra deferunt, jacturam tanti viri animo
præsagit, cujus ulciscendi causa Flaminium ad singulare certamen
provocat, quod et temerarius hic vir non detrectat; 584-610.</p>
<p>Sed repente ingens terræ motus oritur, qui duces, ad impetum
faciendum jam paratos, dirimit, Romanosque metu perculsos in fugam
convertit; 611-631.</p>
<p>Quos dum revocat consul, Ducarius, Insuber eques, facie eum
noscitans, populares suos ad vindicandam cladem, olim ab eo acceptam,
incitat: quo facto Flaminius magno telorum numero, et fortissimorum
juvenum, qui omni spe abjecta voluntariam sibi mortem consciscunt,
acervo obruitur; 632-666.</p>
<p>Prælio ita confecto, Hannibal cum fratre campum perlustrans, signa
virtutis Romanæ, in mortuorum quoque vultu corporibusque conspicuæ,
admiratione spectaculi obstupefactus suis commendat, et inminente jam
nocte in castra redit; 667-678.</p>
</div>

<hr class = "tiny">

<div class = "text">
<span class = "linenum">5</span>
<p><a name = "line5_1" id = "line5_1"> </a>
<span class = "smallcaps">Ceperat</span> Etruscos occulto milite
colles</p>
<p>Sidonius ductor, perque alta silentia noctis</p>
<p>Silvarum anfractus cæcis insiderat armis.</p>
<span class = "pagenum">290</span>
<p>At parte e læva, restagnans gurgite vasto,</p>
<span class = "linenum">5</span>
<p>Effigiem in pelagi lacus humectabat inertis,</p>
<p>Et late multo fœdabat proxima limo:</p>
<p>Quæ vada, Faunigenæ regnata antiquitus Arno,</p>
<span class = "pagenum">291</span>
<p>Nunc volvente die Trasymeni nomina servant.</p>
<p>Lydius huic genitor, Tmoli decus, æquore longo</p>
<span class = "linenum">10</span>
<p>Mæoniam quondam in Latias advexerat oras</p>
<p>Tyrrhenus pubem, dederatque vocabula terris;</p>
<p>Isque insueta tubæ monstravit murmura primus</p>
<p>Gentibus, et bellis ignava silentia rupit.</p>
<p>Nec modicus voti natum ad majora fovebat.</p>
<span class = "linenum">15</span>
<p>Verum ardens puero, castumque exuta pudorem,</p>
<p>(Nam forma certare Deis, Trasymene, valeres)</p>
<p>Litore conreptum stagnis demisit Agylle,</p>
<p>Flore capi juvenum primævo lubrica mentem</p>
<p>Nympha, nec Idalia lenta incaluisse sagitta.</p>
<span class = "pagenum">292</span>
<span class = "linenum">20</span>
<p>Solatæ viridi penitus fovere sub antro</p>
<p>Naides, amplexus undosaque regna trementem.</p>
<p>Hinc dotale lacus nomen, lateque hymenæo</p>
<p>Conscia lascivo Trasymenus dicitur unda.</p>

<p class = "indent">
<a name = "line5_24" id = "line5_24"> </a>
Et jam curriculo nigram nox roscida metam</p>
<span class = "pagenum">293</span>
<span class = "linenum">25</span>
<p>Stringebat, nec se thalamis Tithonia conjux</p>
<p>Protulerat, stabatque nitens in limine primo,</p>
<p>Quum minus abnuerit noctem desîsse viator,</p>
<p>Quam cœpisse diem: consul carpebat iniquas,</p>
<p>Prægrediens signa ipsa, vias, omnisque ruebat</p>
<span class = "linenum">30</span>
<p>Mixtus eques; nec discretis levia arma maniplis,</p>
<p>Insertique globo pedites, et inutile Marti</p>
<p>Lixarum vulgus, præsago cuncta tumultu</p>
<p>Inplere, ac pugnam fugientum more petebant.</p>
<p>Tum super ipse lacus, densam caligine cæca</p>
<span class = "linenum">35</span>
<p>Exhalans nebulam, late conruperat omnem</p>
<p>Prospectum miseris, atque atræ noctis amictu</p>
<p>Squalebat pressum picea inter nubila cælum.</p>

<p class = "indent">
Nec Pœnum liquere doli: sedet ense reposto</p>
<span class = "pagenum">294</span>
<p>Abditus, et nullis properantem obcursibus arcet.</p>
<span class = "linenum">40</span>
<p>Ire datur; longeque patet, ceu pace quieta,</p>
<p>Incustoditum, mox inremeabile, litus.</p>
<p>Namque sub angustas artato limite fauces</p>
<p>In fraudem ducebat iter, geminumque receptis</p>
<p>Exitium, hinc rupes, hinc undæ claustra premebant.</p>
<span class = "linenum">45</span>
<p>At cura umbroso servabat vertice montis</p>
<p>Hostilem ingressum, refugos habitura sub ictu.</p>
<p>Haud secus ac vitreas sollers piscator ad undas,</p>
<p>Ore levem patulo texens de vimine nassam,</p>
<p>Cautius interiora ligat, mediamque per alvum,</p>
<span class = "linenum">50</span>
<p>Sensim fastigans, compressa cacumina nectit,</p>
<span class = "pagenum">295</span>
<p>Ac fraude artati remeare foraminis arcet</p>
<p>Introitu facilem, quem traxit ab æquore, piscem.</p>

<p class = "indent">
<a name = "line5_53" id = "line5_53"> </a>
Ocius interea propelli signa jubebat</p>
<p>Excussus consul fatorum turbine mentem,</p>
<span class = "linenum">55</span>
<p>Donec flammiferum tollentes æquore currum</p>
<p>Solis equi sparsere diem: jamque, orbe renato,</p>
<p>Diluerat nebulas Titan, sensimque fluebat</p>
<p>Caligo in terras nitido resoluta sereno.</p>
<p>Tunc ales, priscum populis de more Latinis</p>
<span class = "linenum">60</span>
<p>Auspicium, quum bella parant, mentesque Deorum</p>
<p>Explorant super eventu, ceu præscia luctus,</p>
<p>Damnavit vesci, planctuque alimenta refugit.</p>
<span class = "pagenum">296</span>
<p>Nec rauco taurus cessavit flebile ad aras</p>
<p>Inmugire sono, pressamque ad colla bipennem</p>
<span class = "linenum">65</span>
<p>Incerta cervice ferens, altaria liquit.</p>
<p>Signa etiam adfusa certant dum vellere mole,</p>
<p>Teter humo lacera nitentum erupit in ora</p>
<p>Exsultans cruor, et cædis documenta futuræ</p>
<p>Ipsa parens miseris gremio dedit atra cruento:</p>
<span class = "linenum">70</span>
<p>Ac super hæc Divum genitor, terrasque fretumque</p>
<p>Concutiens tonitru, Cyclopum rapta caminis</p>
<p>Fulmina Tyrrhenas Trasymeni torsit in undas,</p>
<p>Ictusque ætherea per stagna patentia flamma</p>
<p>Fumavit lacus, atque arserunt fluctibus ignes.</p>
<span class = "pagenum">297</span>
<span class = "linenum">75</span>
<p>Heu vani monitus, frustraque morantia Parcas</p>
<p>Prodigia! heu fatis Superi certasse minores!</p>

<p class = "indent">
Atque hic, egregius linguæ, nomenque superbum,</p>
<p>Corvinus, Phœbea sedet cui casside fulva</p>
<p>Ostentans ales proavitæ insignia pugnæ,</p>
<span class = "linenum">80</span>
<p>Plenus et ipse Deûm, et socium terrente pavore,</p>
<p>Inmiscet precibus monita, atque his vocibus infit:</p>
<span class = "pagenum">298</span>
<p>«Iliacas per te flammas, Tarpeiaque saxa,</p>
<p>Per patrios, consul, muros, suspensaque nostræ</p>
<p>Eventu pugnæ natorum pignora, cedas</p>
<span class = "linenum">85</span>
<p>Oramus Superis, tempusque ad prælia dextrum</p>
<p>Opperiare: dabunt idem camposque diemque</p>
<p>Pugnandi; tantum ne dedignare secundos</p>
<p>Exspectare Deos: quum fulserit hora, cruentam</p>
<p>Quæ stragem Libyæ portet, tum signa sequentur</p>
<span class = "linenum">90</span>
<p>Nulla vulsa manu, vescique interritus ales</p>
<p>Gaudebit, nullosque vomet pia terra cruores.</p>
<p>An te præstantem belli fugit, inproba quantum</p>
<p>Hoc possit Fortuna loco? sedet obvius hostis</p>
<p>Adversa fronte; at circa nemorosa minantur</p>
<span class = "linenum">95</span>
<p>Insidias juga, nec læva stagnantibus undis</p>
<p>Effugium patet, et tenui stant tramite fauces.</p>
<span class = "pagenum">299</span>
<p>Si certare dolis et bellum ducere cordi est,</p>
<p>Interea rapidis aderit Servilius armis,</p>
<p>Cui par imperium, et vires legionibus æquæ.</p>
<span class = "linenum">100</span>
<p>Bellandum est astu: levior laus in duce dextræ.»</p>

<p class = "indent">
Talia Corvinus, primoresque addere passim</p>
<p>Orantum verba, et divisus quisque timori</p>
<p>Nunc Superos, ne Flaminio, nunc deinde precari</p>
<p>Flaminium, ne Cælicolis contendere perstet.</p>

<span class = "linenum">105</span>
<p class = "indent">
<a name = "line5_105" id = "line5_105"> </a>
Acrius hoc adcensa ducis surrexerat ira,</p>
<p>Auditoque furens socias non defore vires:</p>
<p>«Siccine nos, inquit, Boiorum in bella ruentes</p>
<span class = "pagenum">300</span>
<p>Spectastis, quum tanta lues vulgusque tremendum</p>
<p>Ingrueret, rupesque iterum Tarpeia paveret?</p>
<span class = "linenum">110</span>
<p>Quas ego tunc animas dextra, quæ corpora fudi,</p>
<p>Irata tellure sata, et vix vulnere vitam</p>
<p>Reddentes uno! Jacuere ingentia membra</p>
<p>Per campos, magnisque premunt nunc ossibus arva.</p>
<p>Scilicet has sera ad laudes Servilius arma</p>
<span class = "linenum">115</span>
<p>Adjungat, nisi diviso vicisse triumpho</p>
<p>Ut nequeam, et decoris contentus parte quiescam?</p>
<p>Quippe monent Superi: similes ne fingite vobis,</p>
<p>Classica qui tremitis, Divos: sat magnus in hostem</p>
<span class = "pagenum">301</span>
<p>Augur adest ensis, pulchrumque et milite dignum</p>
<span class = "linenum">120</span>
<p>Auspicium Latio, quod in armis dextera præstat.</p>
<p>An, Corvine, sedet, clausum se consul inerti</p>
<p>Ut teneat vallo? Pœnus nunc occupet altos</p>
<p>Arreti muros, Corythi nunc diruat arcem?</p>
<p>Hinc Clusina petat? postremo ad mœnia Romæ</p>
<span class = "linenum">125</span>
<p>Inlæsus contendat iter? deforme sub armis</p>
<p>Vana superstitio est: Dea sola in pectore Virtus</p>
<p>Bellantum viget. Umbrarum me noctibus atris</p>
<p>Agmina circumstant, Trebiæ qui gurgite, quique</p>
<p>Eridani volvuntur aquis, inhumata juventus.»</p>

<span class = "linenum">130</span>
<p class = "indent">
Nec mora: jam medio cœtu signisque sub ipsis</p>
<p>Postrema aptabat nulli exorabilis arma.</p>
<p>Ære atque æquorei tergo flavente juvenci</p>
<span class = "pagenum">302</span>
<p>Cassis erat munita viro; cui vertice surgens</p>
<p>Triplex crista jubas effundit crine Suevo:</p>
<span class = "linenum">135</span>
<p>Scylla super, fracti contorquens pondera remi,</p>
<p>Instabat, sævosque canum pandebat hiatus:</p>
<p>Nobile Gargeni spolium, quod rege superbus</p>
<p>Boiorum cæso capiti inlacerabile victor</p>
<p>Aptarat, pugnasque decus portabat in omnes.</p>
<span class = "linenum">140</span>
<p>Loricam induitur; tortos huic nexilis hamos</p>
<p>Ferro squama rudi, permixtoque asperat auro.</p>
<p>Tum clipeum capit, adspersum quem cædibus olim</p>
<span class = "pagenum">303</span>
<p>Celticus ornarat cruor, humentique sub antro,</p>
<p>Ceu fetum, lupa permulcens puerilia membra,</p>
<span class = "linenum">145</span>
<p>Ingentem Assaraci cælo nutribat alumnum.</p>
<p>Hinc ensem lateri, dextræque adcommodat hastam.</p>
<p>Stat sonipes, vexatque ferox humentia frena,</p>
<p>Caucasiam instratus virgato corpore tigrim.</p>
<p>Inde exceptus equo, qua dant angusta viarum,</p>
<span class = "linenum">150</span>
<p>Nunc hos, nunc illos adit, atque hortatibus inplet:</p>
<p>«Vestrum opus est vestrumque decus, subfixa per Urbem</p>
<p>Pœni ferre ducis spectanda parentibus ora.</p>
<p>Unum hoc pro cunctis sat erit caput: aspera quisque</p>
<p>Hortamenta sibi referat: meus, heu! meus atris</p>
<span class = "pagenum">304</span>
<span class = "linenum">155</span>
<p>Ticini frater ripis jacet: at meus alta</p>
<p>Metitur stagna Eridani sine funere natus.</p>
<p>Hæc sibi quisque: sed est vestrum cui nulla doloris</p>
<p>Privati rabies, is vero ingentia sumat</p>
<p>E medio, fodiant quæ magnas pectus in iras;</p>
<span class = "linenum">160</span>
<p>Perfractas Alpes, passamque infanda Saguntum,</p>
<p>Quosque nefas vetiti transcendere nomen Iberi,</p>
<p>Tangere jam Thybrim: nam dum vos augur, et extis</p>
<p>Quæsitæ fibræ, vanusque moratur haruspex,</p>
<p>Solum jam superest, Tarpeio inponere castra.»</p>
<p>
<span class = "linenum">165</span></p>

<p class = "indent">
Turbidus hæc, visoque artis in millibus atras</p>
<span class = "pagenum">305</span>
<p>Bellatore jubas aptante: «Est, Orphite, munus,</p>
<p>Est, ait, hoc certare tuum; quis opima volenti</p>
<p>Dona Jovi portet feretro suspensa cruento?</p>
<p>Nam cur hæc alia pariatur gloria dextra?»</p>
<span class = "linenum">170</span>
<p>Hinc prævectus equo, postquam inter prælia notam</p>
<p>Adcepit vocem; «Procul hinc te Martius, inquit,</p>
<p>Murrane, ostendit clamor, videoque furentem</p>
<p>Jam Tyria te cæde: venit laus quanta! sed, oro,</p>
<p>Hæc angusta loci ferro patefacta relaxa.»</p>
<p>
<span class = "linenum">175</span></p>

<p class = "indent">
Tum Soracte satum, præstantem corpore et armis,</p>
<span class = "pagenum">306</span>
<p>Æquanum noscens, patrio cui ritus in arvo,</p>
<p>Quum pius Arcitenens adcensis gaudet acervis,</p>
<p>Exta ter innocuos lætum portare per ignes:</p>
<p>«Sic in Apollinea semper vestigia pruna</p>
<span class = "linenum">180</span>
<p>Inviolata teras, victorque vaporis ad aras</p>
<p>Dona serenato referas solennia Phœbo;</p>
<p>Concipe, ait, dignum factis, Æquane, furorem</p>
<span class = "pagenum">307</span>
<p>Vulneribusque tuis: socio te cædis et iræ</p>
<p>Non ego Marmaridum mediam penetrare phalangem</p>
<span class = "linenum">185</span>
<p>Cinyphiæque globos dubitarim inrumpere turmæ.»</p>

<p class = "indent">
<a name = "line5_186" id = "line5_186"> </a>
Nec jam ultra monitus et verba morantia Martem</p>
<p>Ferre valet, longo Æneadis quod flebitur ævo.</p>
<p>Increpuere simul feralia classica signum,</p>
<p>Ac tuba terrificis fregit stridoribus auras.</p>

<span class = "linenum">190</span>
<p class = "indent">
Heu dolor, heu lacrimæ, nec tot post secula seræ!</p>
<p>Horresco ut pendente malo, ceu ductor ad arma</p>
<p>Exciret Tyrius: latebrosis collibus Astur,</p>
<p>Et Libys, et torta Baliaris sævus habena</p>
<p>Erumpunt, multusque Maces, Garamasque, Nomasque:</p>
<span class = "linenum">195</span>
<p>Tum, quo non alius venalem in prælia dextram</p>
<p>Ocior adtulerit conductaque bella probarit,</p>
<p>Cantaber, et galeæ contemto tegmine Vasco.</p>
<span class = "pagenum">308</span>
<p>Hinc pariter rupes, lacus hinc, hinc arma, simulque</p>
<p>Consona vox urget, signum clamore vicissim</p>
<span class = "linenum">200</span>
<p>Per colles Tyria circumfundente corona.</p>

<p class = "indent">
Avertere Dei vultus, fatoque dederunt</p>
<p>Majori non sponte locum: stupet ipse tyranni</p>
<p>Fortunam Libyci Mavors; disjectaque crinem</p>
<p>Inlacrimat Venus; et Delum pervectus Apollo</p>
<span class = "pagenum">309</span>
<span class = "linenum">205</span>
<p>Tristem mærenti solatur pectine luctum.</p>
<p>Sola, Apennini residens in vertice, diras</p>
<p>Exspectat cædes inmiti pectore Juno.</p>

<p class = "indent">
<a name = "line5_208" id = "line5_208"> </a>
Primæ Picentum, rupto ceu turbine fusa</p>
<p>Agmina et Hannibalem ruere ut videre, cohortes</p>
<span class = "linenum">210</span>
<p>Invadunt ultro, et pœnas pro morte futura,</p>
<p>Turbato victore, petunt adcensa juventus;</p>
<p>Et, velut erepto metuendi libera cælo,</p>
<p>Manibus ipsa suis præsumta piacula mittit.</p>
<p>Funditur unanimo nisu et concordibus ausis</p>
<span class = "linenum">215</span>
<p>Pilorum in Pœnos nimbus, fixosque repulsi</p>
<p>Submittunt clipeos curvato pondere teli.</p>
<span class = "pagenum">310</span>
<p>Acrius hoc rursum Libys, ut præsentia sævi</p>
<p>Exstimulat ducis, hortantes se quisque vicissim</p>
<p>Incumbunt, pressoque inpellunt pectore pectus.</p>

<span class = "linenum">220</span>
<p class = "indent">
Ipsa facem quatiens, ac flavam sanguine multo</p>
<p>Sparsa comam, medias acies Bellona pererrat.</p>
<p>Stridit Tartarea nigro sub pectore Divæ</p>
<p>Letiferum murmur, feralique horrida cantu</p>
<p>Buccina lymphatas agit in certamina mentes.</p>
<span class = "linenum">225</span>
<p>His iras adversa fovent, crudusque ruente</p>
<p>Fortuna stimulus spem projecisse salutis:</p>
<p>Hos dexter Deus, et læto Victoria vultu</p>
<span class = "pagenum">311</span>
<p>Adridens acuit, Martisque favore fruuntur.</p>

<p class = "indent">
Abreptus pulchro cædum Lateranus amore,</p>
<span class = "linenum">230</span>
<p>Dum sequitur dextram, in medios penetraverat hostes.</p>
<p>Quem postquam florens æquali Lentulus ævo</p>
<p>Conspexit, nimium pugnæ, nimiumque cruoris,</p>
<p>Infestas inter non æquo Marte catervas</p>
<p>Fata inritantem, nisu se concitat acri;</p>
<span class = "linenum">235</span>
<p>Inmitemque Bagam, qui jam vicina serebat</p>
<p>Vulnera pugnantis tergo, velocior hasta</p>
<p>Occupat, et socium duris se casibus addit.</p>
<p>Tunc alacres arma adglomerant, geminaque corusci</p>
<p>Fronte micant; paribus fulgent capita ardua cristis.</p>

<span class = "linenum">240</span>
<p class = "indent">
Actus in adversos casu (namque obvia ferre</p>
<p>Arma quis auderet, nisi quem Deus ima colentum</p>
<p>Damnasset Stygiæ nocti?) præfracta gerebat</p>
<p>Syrticus excelso decurrens robora monte;</p>
<span class = "pagenum">312</span>
<p>Et quatiens acer nodosi pondera rami,</p>
<span class = "linenum">245</span>
<p>Flagrabat geminæ nequidquam cædis amore.</p>
<p>«Non hic Ægates, infidaque litora nautis,</p>
<p>O juvenes, motumque novis sine Marte procellis</p>
<p>Fortunam bello pelagus dabit: æquoris olim</p>
<p>Victores, media sit qualis discite terra</p>
<span class = "linenum">250</span>
<p>Bellator Libys, et meliori cedite regno.»</p>
<p>Ac simul infesto Lateranum pondere truncæ</p>
<p>Arboris urgebat, jungens convicia pugnæ.</p>
<p>Lentulus huic frendens ira: «Trasymenus in altos</p>
<p>Adscendet citius colles, quam sanguine roret</p>
<span class = "linenum">255</span>
<p>Iste pio ramus.» Subsidensque ilia nisu</p>
<p>Conantis suspensa fodit: tum fervidus atro</p>
<p>Pulmone exundat per hiantia viscera sanguis.</p>

<p class = "indent">
<a name = "line5_258" id = "line5_258"> </a>
Nec minus adcensis in mutua funera dextris</p>
<p>Parte alia campi sævit furor. Altus Iertes</p>
<span class = "pagenum">313</span>
<span class = "linenum">260</span>
<p>Obtruncat Nerium; Rullo ditissimus arvi</p>
<p>Obcumbis, generose Volunx; nec clausa repostis</p>
<p>Pondera thesauris, patrio nec regia quondam</p>
<p>Præfulgens ebore, et possessa mapalia soli</p>
<p>Profuerunt. Quid rapta juvant? quid gentibus auri</p>
<span class = "linenum">265</span>
<p>Numquam exstincta sitis? modo quem Fortuna fovendo</p>
<p>Congestis opibus donisque refersit opimis,</p>
<p>Nudum Tartarea portabit navita cymba.</p>

<p class = "indent">
<a name = "line5_268" id = "line5_268"> </a>
Juxta bellator juvenilibus Appius ausis</p>
<p>Pandebat campum cæde; atque, ubi plurima virtus,</p>
<span class = "linenum">270</span>
<p>Nullique adspirare vigor, decus inde petebat.</p>
<p>Obvius huic Atlas, Atlas a litore Ibero,</p>
<span class = "pagenum">314</span>
<p>Nequidquam extremæ longinquus cultor arenæ</p>
<p>Inpetit os hasta; leviterque e corpore summo</p>
<p>Degustat cuspis generosum extrema cruorem.</p>
<span class = "linenum">275</span>
<p>Intonuere minæ, violentaque lumina flammis</p>
<p>Exarsere novis: furit et diffulminat omnem</p>
<p>Obstantum turbam; at clausum sub casside vulnus</p>
<p>Martia commendat mananti sanguine membra.</p>
<p>Tum vero adspiceres pavitantem, et condere semet</p>
<span class = "linenum">280</span>
<p>Nitentem sociis juvenem; ceu tigride cerva</p>
<span class = "pagenum">315</span>
<p>Hyrcana quum pressa tremit; vel territa pennas</p>
<p>Conligit accipitrem cernens in nube columba;</p>
<p>Aut dumis subit, albenti si sensit in æthra</p>
<p>Librantem nisus aquilam, lepus ore citato.</p>
<span class = "linenum">285</span>
<p>Ense ferit tum colla viri, dextramque micantem</p>
<p>Demetit, ac mutat successu sævior hostem.</p>

<p class = "indent">
Stabat fulgentem portans in bella bipennem</p>
<p>Cinyphius; socerique miser Magonis inire</p>
<p>Optabat pugnam ante oculos, spe laudis, Isalces,</p>
<span class = "linenum">290</span>
<p>Sidonia tumidus sponsa, vanoque superbus</p>
<span class = "pagenum">316</span>
<p>Fœdere promissæ post Dardana prælia tædæ.</p>
<p>Huic inmittit atrox violentas Appius iras,</p>
<p>Conantique gravem fronti librare securim,</p>
<p>Altior insurgens, galeam super exigit ictum:</p>
<span class = "linenum">295</span>
<p>At fragilis valido conamine solvitur ensis</p>
<p>Ære in Cinyphio; nec dispar sortis Isalces</p>
<p>Umbonem incerto detersit futilis ictu.</p>
<p>Tum quod humo haud umquam valuisset tollere saxum,</p>
<p>Ni vires trux ira daret, contorquet anhelans</p>
<span class = "linenum">300</span>
<p>Appius, et lapsu resupino in terga cadentem</p>
<p>Mole premit scopuli, perfractisque ossibus urguet.</p>
<p>Vidit conjuncto miscens certamina campo</p>
<p>Labentem socer; et lacrimæ sub casside fusæ</p>
<p>Cum gemitu; rapidusque ruit: data fœdera nuper</p>
<span class = "linenum">305</span>
<p>Adcendunt animos exspectatique nepotes.</p>

<p class = "indent">
Jamque aderat, clipeumque viri atque inmania membra</p>
<p>Lustrabat visu; propiorque a fronte coruscæ</p>
<p>Lux galeæ sævas paulum tardaverat iras.</p>
<span class = "pagenum">317</span>
<p>Haud secus, e specula præceps delatus opaca,</p>
<span class = "linenum">310</span>
<p>Subsidens campo submissos contrahit artus,</p>
<p>Quum vicina trucis conspexit cornua tauri,</p>
<p>Quamvis longa fames stimulet, leo; nunc ferus alta</p>
<p>Surgentes cervice toros, nunc torva sub hirta</p>
<p>Lumina miratur fronte; ac jam signa moventem,</p>
<span class = "linenum">315</span>
<p>Et sparsa pugnas meditantem spectat arena.</p>

<p class = "indent">
Hic prior intorquens telum sic Appius infit:</p>
<p>«Si qua tibi pietas, ictum ne desere fœdus;</p>
<p>Et generum comitare, socer.» Per tegmina velox</p>
<span class = "pagenum">318</span>
<p>Tunc ærisque moras lævo stetit hasta lacerto.</p>
<span class = "linenum">320</span>
<p>At contra non dicta Libys, sed fervidus hastam</p>
<p>Perlibrat, magni donum memorabile fratris,</p>
<p>Cæso quam victor sub mœnibus ille Sagunti</p>
<p>Abstulerat Durio, ac spectatæ nobile pugnæ</p>
<p>Germano dederat portare in prælia pignus.</p>
<span class = "linenum">325</span>
<p>Telum ingens, perque arma viri, perque ora, doloris</p>
<p>Adjutum nisu, letalem pertulit ictum;</p>
<p>Exsanguesque viri conantis vellere ferrum</p>
<p>In vulnus cecidere manus: jacet æquore nomen</p>
<p>Clarum Mæonio, atque Italæ pars magna ruinæ</p>
<span class = "linenum">330</span>
<p>Appius: intremuere lacus, corpusque refugit</p>
<p>Contractis Trasymenus aquis; telum ore cruento</p>
<span class = "pagenum">319</span>
<p>Exspirans premit, atque admorsæ inmurmurat hastæ.</p>

<p class = "indent">
<a name = "line5_333" id = "line5_333"> </a>
Nec fati melior Mamercus corpore toto</p>
<p>Exsolvit pœnas, nulli non saucius hosti.</p>
<span class = "linenum">335</span>
<p>Namque per adversos, qua Lusitana ciebat</p>
<p>Pugnas dira manus, raptum cum sanguine cæsi</p>
<p>Signiferi magna vexillum mole ferebat,</p>
<p>Et trepida infelix revocabat signa suorum.</p>
<p>Sed furiata cohors, ausisque adcensa superbis,</p>
<span class = "linenum">340</span>
<p>Quodcumque ipsa manu gestabat missile, quidquid</p>
<p>Præbebat tellus, sparsis vix pervia telis,</p>
<p>Injecit pariter; pluresque in corpore nullo</p>
<p>Invenere locum perfossis ossibus hastæ.</p>

<p class = "indent">
<a name = "line5_344" id = "line5_344"> </a>
Advolat interea fraterni vulneris ira</p>
<span class = "linenum">345</span>
<p>Turbatus Libyæ ductor, visoque cruore,</p>
<p>Num lateri cuspis, num toto pondere telum</p>
<p>Sedisset, fratremque amens sociosque rogabat.</p>
<p>Utque metum leti procul, et leviora pavore</p>
<span class = "pagenum">320</span>
<p>Cognovit, proprio tectum gestamine præceps</p>
<span class = "linenum">350</span>
<p>Ex acie rapit, et tutis a turbine pugnæ</p>
<p>Constituit castris. Medicas hinc ocius artes,</p>
<p>Et senioris opem Synhali vocat: unguere vulnus</p>
<p>Herbarum hic succis, ferrumque e corpore cantu</p>
<p>Exigere, et somnum tacto misisse chelydro,</p>
<span class = "linenum">355</span>
<p>Anteibat cunctos: nomenque erat inde per urbes</p>
<p>Perque Parætoniæ celebratum litora Syrtis.</p>
<p>Ipse olim antiquo primum Garamanticus Hammon</p>
<p>Scire pater dederat Synhalo, morsusque ferarum,</p>
<p>Telorumque graves ictus sedare medendo.</p>
<span class = "linenum">360</span>
<p>Atque is deinde suo moriens cælestia dona</p>
<p>Monstravit nato, natusque heredis honori</p>
<p>Tramisit patrias artes; quem deinde secutus</p>
<p>Haud levior fama Synhalus, Garamantica sollers</p>
<p>Monstrata augebat studio, multaque vetustum</p>
<span class = "pagenum">321</span>
<span class = "linenum">365</span>
<p>Hammonis comitem numerabat imagine patrem.</p>
<p>Tum proavita ferens leni medicamina dextra</p>
<p>Ocius, intortos de more adstrictus amictus,</p>
<p>Mulcebat lympha purgatum sanguine vulnus.</p>
<p>At Mago, exuvias secum, cæsique volutans</p>
<span class = "linenum">370</span>
<p>Hostis mente necem, fraternas pectore curas</p>
<p>Pellebat dictis, et casum laude levabat:</p>
<p>«Parce metu, germane; meis medicamina nulla</p>
<p>Adversis majora feres: jacet Appius hasta</p>
<p>Ad manes pulsus nostra: si vita relinquat,</p>
<span class = "linenum">375</span>
<p>Sat nobis actum est; sequar hostem lætus ad umbras.»</p>

<p class = "indent">
<a name = "line5_376" id = "line5_376"> </a>
Quæ dum turbatos avertunt æquore campi</p>
<p>Ductores, valloque tenent; ex agmine Pœnum</p>
<p>Cedentem consul tumulo speculatus ab alto,</p>
<p>Atque atram belli castris se condere nubem,</p>
<span class = "linenum">380</span>
<p>Turbidus extemplo trepidantes milite mæsto</p>
<p>Invadit cuneos, subitoque pavore relaxat</p>
<span class = "pagenum">322</span>
<p>Jam rarescentes acies: tum voce feroci</p>
<p>Poscit equum, ac mediæ ruit in certamina vallis.</p>
<p>Sic ubi torrentem crepitanti grandine nimbum</p>
<span class = "linenum">385</span>
<p>Inlidit terris, molitur Juppiter altas</p>
<p>Fulmine nunc Alpes, nunc mixta Ceraunia cælo,</p>
<p>Intremuere simul tellus, et pontus, et æther,</p>
<p>Ipsaque commoto quatiuntur Tartara mundo.</p>

<p class = "indent">
Incidit adtonitis inopino turbine Pœnis</p>
<span class = "linenum">390</span>
<p>Haud secus inprovisa lues, gelidusque sub ossa</p>
<p>Pervasit miseris conspecti consulis horror.</p>
<p>It medius, ferroque ruens densissima, latum</p>
<span class = "pagenum">323</span>
<p>Pandit iter: clamor vario discrimine vocum</p>
<p>Fert belli rabiem ad Superos, et sidera pulsat.</p>
<span class = "linenum">395</span>
<p>Ceu pater Oceanus quum sæva Tethye Calpen</p>
<p>Herculeam ferit, atque exesa in viscera montis</p>
<p>Contortum pelagus latrantibus ingerit undis.</p>
<p>Dant gemitum scopuli; fractasque in rupibus undas</p>
<p>Audit Tartessos latis distermina terris,</p>
<span class = "linenum">400</span>
<p>Audit non parvo divisus gurgite Lixus.</p>

<p class = "indent">
Ante omnes jaculo tacitas fallente per auras</p>
<p>Obcumbit Bogus, infaustum qui primus ad amnem</p>
<p>Ticini rapidam in Rutulos contorserat hastam.</p>
<p>Ille sibi longam Clotho; turbamque nepotum</p>
<span class = "pagenum">324</span>
<span class = "linenum">405</span>
<p>Crediderat, vanis deceptus in alite signis.</p>
<p>Sed non augurio Parcarum inpellere metas</p>
<p>Concessum cuiquam: ruit inter tela cruentis</p>
<p>Suspiciens oculis cælum, Superosque reposcit</p>
<p>Tempora promissæ media jam morte senectæ.</p>
<span class = "linenum">410</span>
<p>Nec Pagaso exsultare datur, ne inpune relictum</p>
<p>Consulis ante oculos vita spoliasse Libonem.</p>

<p class = "indent">
Laurigeris decus illud avis navaque juventa</p>
<p>Florebat: sed Massylus subciderat ensis</p>
<p>Pubescente caput mala, properoque virentes</p>
<span class = "linenum">415</span>
<p>Delerat leto bellator barbarus annos.</p>
<p>Flaminium inplorasse tamen jam morte suprema</p>
<p>Haud frustra fuit: avulsa est nam protinus hosti</p>
<span class = "pagenum">325</span>
<p>Ore simul cervix; juvit punire feroci</p>
<p>Victorem exemplo, et monstratum reddere letum.</p>

<span class = "linenum">420</span>
<p class = "indent">
Quis Deus, o Musæ, paribus tot funera verbis</p>
<p>Evolvat, tantisque umbris in carmine digna</p>
<p>Quis lamenta ferat? certantes laude cadendi</p>
<p>Primævos juvenes, mortisque in limine cruda</p>
<p>Facta virum, et fixis rabiem sub pectore telis?</p>
<span class = "linenum">425</span>
<p>Sternitur alternus vastis concursibus hostis:</p>
<p>Nec spoliare vacat, prædæque advertere mentem.</p>
<p>Urget amor cædum, clausis dum detinet hostem</p>
<p>Fraternum castris vulnus, funditque ruitque</p>
<p>Nunc jaculis, nunc ense, modo inter millia consul</p>
<span class = "linenum">430</span>
<p>Bellantum conspectus equo, modo Marte feroci</p>
<p>Ante aquilas et signa pedes. Fluit inpia rivis</p>
<p>Sanguineis vallis, tumulique et concava saxa</p>
<span class = "pagenum">326</span>
<p>Armorum sonitus, flatusque imitantur equorum.</p>

<p class = "indent">
Miscebat campum, membrorum in prælia portans</p>
<span class = "linenum">435</span>
<p>Celsius humano robur, visaque paventes</p>
<p>Mole gigantei vertebat corporis alas</p>
<p>Othrys Marmarides: lati super agmen utrumque</p>
<p>Ingens tollebant humeri caput: hirtaque torvæ</p>
<p>Frontis cæsaries, et crinibus æmula barba</p>
<span class = "linenum">440</span>
<p>Umbrabat rictus; squalore huic hispida diro,</p>
<p>Et villosa feris horrebant pectora sætis.</p>

<p class = "indent">
Adspirare viro propioremque addere Martem</p>
<p>Haud ausum cuiquam: laxo ceu bellua campo,</p>
<p>Incessebatur tutis ex agmine telis.</p>
<span class = "linenum">445</span>
<p>Tandem, vesanos palantum in terga ferenti</p>
<p>Cum fremitu vultus, tacita per nubila penna</p>
<p>Intravit torvum Gortynia lumen arundo,</p>
<p>Avertitque virum. Fugientis ad agmina consul</p>
<p>Intorquet tergo jaculum, quod tegmine nudas</p>
<span class = "linenum">450</span>
<p>Inrupit costas, hirtoque a pectore primum</p>
<span class = "pagenum">327</span>
<p>Mucronem ostendit: rapidus convellere tentat</p>
<p>Qua nasci ferrum fulgenti cuspide cernit,</p>
<p>Donec, abundanter defuso sanguine, late</p>
<p>Procubuit moriens, et telum vulnere pressit:</p>
<span class = "linenum">455</span>
<p>Spiritus exundans vicinum pulvere moto</p>
<p>Perflavit campum, et nubem dispersit in auras.</p>

<p class = "indent">
<a name = "line5_457" id = "line5_457"> </a>
Nec minor interea tumulis silvisque fremebat</p>
<p>Diversis Mavors, variaque per ardua pugna,</p>
<p>Et saxa et dumi rorantes cæde nitebant.</p>
<span class = "linenum">460</span>
<p>Exitium trepidis, letique et stragis acerbæ</p>
<p>Causa Sychæus erat: Murranum ille eminus hasta</p>
<p>Perculerat; quo non alius, quum bella silerent,</p>
<p>Dulcius Œagrios pulsabat pectine nervos.</p>
<p>Obcubuit silva in magna, patriosque sub ipso</p>
<span class = "linenum">465</span>
<p>Quæsivit montes leto, ac felicia Baccho</p>
<span class = "pagenum">328</span>
<p>Æquana, et Zephyro Surrentum molle salubri.</p>
<p>Addiderat misero comitem, pugnæque ferocis</p>
<p>Gaudebat tristi victor novitate Sychæus.</p>
<p>Palantes nam dum sequitur, pervaserat altam</p>
<span class = "linenum">470</span>
<p>In silvam, et priscæ reclinis ab ictibus ulmi</p>
<p>Terga tuebatur trunco, frustraque relictos</p>
<p>Tauranus comites suprema voce ciebat.</p>
<p>Transegit juvenem, ac perfossis incita membris</p>
<p>Hæsit in obposito cuspis Sidonia ligno.</p>
<p>
<span class = "linenum">475</span></p>

<p class = "indent">
Quid vobis? quænam ira Deûm, vel mente sinistra</p>
<p>Quæ sedit formido, viri? qui, Marte relicto,</p>
<p>Ramorum quæsistis opem: non æquus in artis</p>
<span class = "pagenum">329</span>
<p>Nimirum rebus suasor metus: arguit asper</p>
<p>Exitus eventu pravi consulta timoris.</p>
<span class = "linenum">480</span>
<p>Annosa excelsos tendebat in æthera ramos</p>
<p>Æsculus, umbrosum magnas super ardua silvas</p>
<p>Nubibus insertans altis caput, instar, aperto</p>
<p>Si staret campo, nemoris, lateque tenebat</p>
<p>Frondosi nigra tellurem roboris umbra.</p>
<span class = "linenum">485</span>
<p>Par juxta quercus, longum molita per ævum</p>
<p>Vertice canenti proferre sub astra cacumen,</p>
<p>Diffusas patulo laxabat stipite frondes,</p>
<p>Umbrabatque coma summi fastigia montis.</p>
<p>Huc Hennæa cohors, Triquetris quam miserat oris</p>
<span class = "linenum">490</span>
<p>Rex, Arethusa, tuus, defendere nescia morti</p>
<span class = "pagenum">330</span>
<p>Dedecus, et mentem nimio mutata pavore,</p>
<p>Certatim sese tulit, adscendensque vicissim</p>
<p>Pressit nutantes incerto pondere ramos.</p>
<p>Mox alius super, atque alius consistere tuto</p>
<span class = "linenum">495</span>
<p>Dum certant, pars excussi; nam fragmine putri</p>
<p>Ramorum, et senio male fida fefellerat arbor:</p>
<p>Pars trepidi celso inter tela cacumine pendent.</p>

<p class = "indent">
Turbatos una properans consumere peste</p>
<p>Conripit æratam jam dudum in bella bipennem,</p>
<span class = "linenum">500</span>
<p>Deposito clipeo mutatus tela, Sychæus.</p>
<p>Incumbunt sociæ dextræ, magnoque fragore</p>
<p>Pulsa gemit, crebris subcumbens ictibus, arbos.</p>
<p>Fluctuat infelix concusso stipite turba;</p>
<p>Ceu Zephyrus quatit antiquos ubi flamine lucos,</p>
<span class = "pagenum">331</span>
<span class = "linenum">505</span>
<p>Fronde super tremuli vix tota cacuminis hærens</p>
<p>Jactatur, nido pariter nutante, volucris.</p>
<p>Procubuit tandem multa devicta securi</p>
<p>Subfugium infelix miseris, et inhospita quercus,</p>
<p>Elisitque virum spatiosa membra ruina.</p>

<span class = "linenum">510</span>
<p class = "indent">
Inde aliæ cladum facies: contermina cædis</p>
<p>Conlucet, rapidoque involvitur æsculus igni.</p>
<p>Jamque inter frondes, arenti robore gliscens</p>
<p>Verticibus sævis, torquet Vulcanus anhelos</p>
<p>Cum fervore globos flammarum, et culmina torret.</p>
<span class = "linenum">515</span>
<p>Nec tela interea cessant: semiusta gementum,</p>
<p>Atque amplexa cadunt ardentes corpora ramos.</p>

<p class = "indent">
Hæc inter miseranda virum certamina consul</p>
<p>Ecce aderat, volvens iram exitiumque Sychæo.</p>
<p>At juvenis dubio tantæ discrimine pugnæ</p>
<span class = "linenum">520</span>
<p>Occupat eventum telo tentare priorem;</p>
<p>Cui medio leviter clipeo stetit æris in ora</p>
<p>Cuspis, et obpositas vetita est tramittere crates.</p>
<span class = "pagenum">332</span>
<p>Sed non et consul misso concredere telo</p>
<p>Fortunam optatæ cædis parat, ac latus ense</p>
<span class = "linenum">525</span>
<p>Haurit; nec crudæ tardarunt tegmina parmæ.</p>
<p>Labitur infelix, atque adpetit ore cruento</p>
<p>Tellurem exspirans: tum, diffundente per artus</p>
<p>Frigore se Stygio, manantem in viscera mortem</p>
<p>Adcipit, et longo componit lumina somno.</p>

<span class = "linenum">530</span>
<p class = "indent">
<a name = "line5_530" id = "line5_530"> </a>
Atque ea dum variis permixtus tristia Mavors</p>
<p>Casibus alternat, jam castris Mago relictis,</p>
<p>Jam Libyæ ductor properantia signa citato</p>
<p>Raptabant cursu, et cessata reponere avebant</p>
<p>Tempora cæde virum, ac multo pensare cruore.</p>
<span class = "linenum">535</span>
<p>It globus intorquens nigranti turbine nubem</p>
<p>Pulveris, et surgit sublatis campus arenis,</p>
<p>Quaque ferens gressum flectit vestigia ductor,</p>
<p>Undanti circum tempestas acta procella</p>
<p>Volvitur, atque altos operit caligine montes.</p>
<span class = "pagenum">333</span>
<span class = "linenum">540</span>
<p>Obcubuere femur Fontanus, Buta canorum</p>
<p>Transfixi guttur, pressoque e vulnere cuspis</p>
<p>Prospexit terga: hunc tristes luxere Fregellæ</p>
<p>Multiplicem proavis, hunc mater Anagnia flevit.</p>

<p class = "indent">
Haud dispar fortuna tibi, Lævine; sed auso</p>
<span class = "linenum">545</span>
<p>Non eadem: neque enim Tyrio concurrere regi</p>
<p>Tentas; sed lectus par ad certamen Ithemon,</p>
<p>(Autololum moderator erat) quem poplite cæso</p>
<p>Dum spolias, gravis inmiti cum turbine costas</p>
<p>Fraxinus inrupit, conlabsaque membra sub ictu</p>
<span class = "linenum">550</span>
<p>Hoste superfuso subita cecidere ruina.</p>

<p class = "indent">
Nec Sidicina cohors defit. Viridasius armat</p>
<p>Mille viros, nulli victus vel ponere castra,</p>
<span class = "pagenum">334</span>
<p>Vel junxisse ratem, duroque resolvere muros</p>
<p>Ariete, et in turrim subitos inmittere pontes.</p>
<span class = "linenum">555</span>
<p>Quem postquam Libyæ ductor virtute feroci</p>
<p>Exsultare videt (namque illi vulnere præceps</p>
<p>Terga dabat levibus diffisus Arauricus armis);</p>
<p>Acrius hoc pulchro Mavorte adcensus in iram,</p>
<p>Et dignum sese ratus in certamina sævo</p>
<span class = "linenum">560</span>
<p>Comminus ire viro, referenti e corpore telum</p>
<p>Advolat, et fodiens pectus, «Laudande laborum,</p>
<p>Quisquis es, haud alia decuit te obcumbere dextra.</p>
<p>Ad manes leti perfer decus: Itala gentis</p>
<p>Ni tibi origo foret, vita donatus abires.»</p>
<span class = "linenum">565</span>
<p>Hinc Fadum petit, et veterem bellare Labicum,</p>
<p>Cui Siculis quondam terris congressus Hamilcar</p>
<p>Clarum spectato dederat certamine nomen.</p>
<p>Inmemor annorum, seniumque oblitus, in arma</p>
<p>Ille quidem cruda mente, et viridissimus iræ</p>
<span class = "pagenum">335</span>
<span class = "linenum">570</span>
<p>Ibat; sed vani frigentem in Marte senectam</p>
<p>Prodebant ictus: stipula crepitabat inani</p>
<p>Ignis iners, cassamque dabat sine robore flammam.</p>

<p class = "indent">
Quem postquam adcepit patrio monstrante superbus</p>
<p>Armigero Pœnum ductor, «Certamina primæ</p>
<span class = "linenum">575</span>
<p>Hic lue nunc, inquit, pugnæ: te notus Hamilcar</p>
<p>Hac trahit ad manes dextra.» Tum librat ab aure</p>
<p>Intorquens jaculum, et versantem in vulnere sese</p>
<p>Transigit: extracta fœdavit cuspide sanguis</p>
<p>Canitiem, ac longos finivit morte labores.</p>
<span class = "linenum">580</span>
<p>Nec minus Herminium primis obtruncat in armis,</p>
<p>Adsuetum, Trasymene, tuos prædantibus hamis</p>
<p>Exhaurire lacus, patriæque alimenta senectæ</p>
<p>Ducere suspenso per stagna jacentia lino.</p>

<p class = "indent">
<a name = "line5_584" id = "line5_584"> </a>
Interea exanimem mæsti super arma Sychæum</p>
<span class = "pagenum">336</span>
<span class = "linenum">585</span>
<p>Portabant Pœni, corpusque in castra ferebant.</p>
<p>Quos ubi conspexit tristi clamore ruentes</p>
<p>Ductor, præsago percussus pectora luctu,</p>
<p>«Quinam, inquit, dolor, o socii, quemve ira Deorum</p>
<p>Eripuit nobis? num te, dulcedine laudis</p>
<span class = "linenum">590</span>
<p>Flagrantem et nimio primi Mavortis amore,</p>
<p>Atra, Sychæe, dies properato funere carpsit?»</p>
<p>Utque, dato gemitu, lacrimæ adsensere ferentum,</p>
<p>Et dictus pariter cædis mærentibus auctor;</p>
<p>«Cerno, ait, adverso pulchrum sub pectore vulnus</p>
<span class = "linenum">595</span>
<p>Cuspidis Iliacæ: dignus Carthagine, dignus</p>
<span class = "pagenum">337</span>
<p>Hasdrubale ad manes ibis; nec te optima mater</p>
<p>Dissimilem lugebit avis, Stygiave sub umbra</p>
<p>Degenerem cernens noster vitabit Hamilcar.</p>
<p>At mihi Flaminius, tam mæsti causa doloris,</p>
<span class = "linenum">600</span>
<p>Morte sua minuet luctus: hæc pompa sequetur</p>
<p>Exsequias, seroque emtum volet inpia Roma,</p>
<p>Non violasse mei corpus mucrone Sychæi.»</p>

<p class = "indent">
Sic memorans torquet fumantem ex ore vaporem,</p>
<p>Iraque anhelatum proturbat pectore murmur,</p>
<span class = "linenum">605</span>
<p>Ut multo adcensis fervore exuberat undis,</p>
<p>Clausus ubi exusto liquor indignatur aheno.</p>
<p>Tum præceps ruit in medios, solumque fatigat</p>
<span class = "pagenum">338</span>
<p>Flaminium incessens. Nec dicto segnius ille</p>
<p>Bella capessebat, propiorque insurgere Mavors</p>
<span class = "linenum">610</span>
<p>Cœperat, et campo junctus jam stabat uterque;</p>
<p><a name = "line5_611" id = "line5_611"> </a>
Quum subitus per saxa fragor, motique repente</p>
<p>(Horrendum) colles, et summa cacumina totis</p>
<p>Intremuere jugis: nutant in vertice silvæ</p>
<p>Pinifero, fractæque ruunt super agmina rupes.</p>
<span class = "linenum">615</span>
<p>Inmugit penitus convulsis ima cavernis</p>
<p>Dissiliens tellus, nec parvos rumpit hiatus;</p>
<p>Atque umbras late Stygias inmensa vorago</p>
<p>Faucibus ostendit patulis, Manesque profundi</p>
<p>Antiquum expavere diem. Lacus ater, in altos</p>
<span class = "linenum">620</span>
<p>Sublatus montes et sede excussus avita,</p>
<p>Lavit Tyrrhenas ignota adspergine silvas.</p>
<p>Jamque eadem populos magnorumque oppida regum</p>
<p>Tempestas et dira lues stravitque tulitque.</p>
<p>Ac super hæc reflui pugnarunt montibus amnes,</p>
<span class = "pagenum">339</span>
<span class = "linenum">625</span>
<p>Et retro fluctus torsit mare. Monte relicto</p>
<p>Apenninicolæ fugere ad litora Fauni.</p>

<p class = "indent">
Pugnabat tamen (heu belli vecordia!) miles,</p>
<p>Jactatus titubante solo, tremebundaque tela,</p>
<p>Subducta tellure ruens, torquebat in hostem,</p>
<span class = "linenum">630</span>
<p>Donec pulsa vagos cursus ad litora vertit</p>
<p>Mentis inops, stagnisque inlata est Daunia pubes.</p>
<p><a name = "line5_632" id = "line5_632"> </a>
Quis consul terga increpitans (nam turbine motæ</p>
<p>Ablatis terræ inciderat) «Quid deinde, quid, oro,</p>
<p>Restat, io, profugis? vos en ad mœnia Romæ</p>
<span class = "linenum">635</span>
<p>Ducitis Hannibalem: vos in Tarpeia Tonantis</p>
<span class = "pagenum">340</span>
<p>Tecta faces ferrumque datis. Sta, miles, et acres</p>
<p>Disce ex me pugnas: vel, si pugnare negatum,</p>
<p>Disce mori! dabit exemplum non vile futuris</p>
<p>Flaminius, ne terga Libys, ne Cantaber umquam</p>
<span class = "linenum">640</span>
<p>Consulis adspiciat: solus, si tanta libido</p>
<p>Est vobis rabiesque fugæ, tela omnia solus</p>
<p>Pectore consumo, et moriens, fugiente per auras</p>
<p>Hac anima, vestras revocabo ad prælia dextras.»</p>

<p class = "indent">
Dumque ea commemorat, densosque obit obvius hostes,</p>
<span class = "linenum">645</span>
<p>Advolat ora ferus mentemque Ducarius: acri</p>
<p>Nomen erat gentile viro, fusisque catervis</p>
<p>Boiorum quondam patriis, antiqua gerebat</p>
<p>Vulnera barbaricæ mentis; noscensque superbi</p>
<p>Victoris vultus, «Tune, inquit, maximus ille</p>
<span class = "linenum">650</span>
<p>Boiorum terror? libet hoc cognoscere telo,</p>
<p>Corporis an tanti manet de vulnere sanguis.</p>
<p>Nec vos pœniteat, populares, fortibus umbris</p>
<p>Hoc mactare caput: nostros hic curribus egit</p>
<p>Insistens victos alta ad Capitolia patres.</p>
<span class = "linenum">655</span>
<p>Ultrix hora vocat.» Pariter tunc undique fusis</p>
<span class = "pagenum">341</span>
<p>Obruitur telis, nimboque ruente per auras</p>
<p>Contectus, nulli dextra jactare reliquit</p>
<p>Flaminium cecidisse sua. Nec pugna peremto</p>
<p>Ulterior ductore fuit: namque agmine denso</p>
<span class = "linenum">660</span>
<p>Primores juvenum, læva ob discrimina Martis</p>
<p>Infensi Superis dextrisque, et cernere Pœnum</p>
<p>Victorem plus morte rati, super ocius omnes</p>
<p>Membra ducis stratosque artus certamine magno</p>
<p>Telaque, corporaque, et non fausto Marte cruentas</p>
<span class = "linenum">665</span>
<p>Injecere manus. Sic densi cædis acervo,</p>
<p>Ceu tumulo, texere virum. Tum, strage per undas,</p>
<p><a name = "line5_667" id = "line5_667"> </a>
Per silvas sparsa, perque altam sanguine vallem,</p>
<p>In medias fratre invectus comitante catervas</p>
<p>Cæsorum juvenum Pœnus, «Quæ vulnera cernis?</p>
<span class = "linenum">670</span>
<p>Quas mortes? inquit: premit omnis dextera ferrum,</p>
<p>Armatusque jacet servans certamina miles.</p>
<p>Hos, en, hos obitus nostræ spectate cohortes!</p>
<p>Fronte minæ durant, et stant in vultibus iræ.</p>
<span class = "pagenum">342</span>
<p>Et vereor, ne, quæ tanta creat indole tellus</p>
<span class = "linenum">675</span>
<p>Magnanimos fecunda viros, huic fata dicarint</p>
<p>Imperium, atque ipsis devincat cladibus orbem.»</p>

<p class = "indent">
Sic fatus cessit nocti, finemque dedere</p>
<p>Cædibus infusæ subducto sole tenebræ.</p>
</div>


<hr class = "mid">

<span class = "pagenum">343</span>

<h2><a name = "liber6" id = "liber6">
LIBER SEXTUS.</a></h2>

<hr class = "mid">

<h4><a name = "lib6_arg" id = "lib6_arg">ARGUMENTUM.</a></h4>

<div class = "argument">

<span class = "smallcaps">Postero</span> die, ubi primum inluxit, patet
fœda hominum equorumque strages, et lacus cruore spumans cernitur;
<a href = "#line6_1">1-13</a>.
<p>Inter semianimes Romanos duo in primis omnium oculos in se
convertunt, Bruttius et Lævinus; quorum ille aquilam, quam in acie
tulerat, in terram defodit, ut mortuus eum corpore tegat, Pœnisque ejus
captæ gloriam subtrahat; hic ira in rabiem versus, dentibus mortuum
hostem laniando exspirat; <a href = "#line6_14">14-53</a>.</p>
<p>Dum Pœni his spectaculis oculos animumque pascunt, Romani, passim per
agros et silvas omnemque Etruriam palati, trepide fuga salutem quærunt:
ex quibus Serranus, M. Atilii Reguli filius, Perusiam noctu sine comite
venit, ubi fessus itinere deversari statuit, et cæco ac mirifico casu
fores casæ pulsat, in qua habitat Marus, qui Reguli miles et armiger
fuerat. Is benigne eum hospitio excipit et vulnera fovet; <a href =
"#line6_54">54-100</a>.</p>
<p>Tum juvenem, de fœda suorum clade querentem, exhortatur ad animi
magnitudinem et imitationem parentis, quem memorat in Africa ad Bagradam
cum serpente magnitudinis portentosæ, et deinde cum Pœnis feliciter
pugnasse; <a href = "#line6_101">101-302</a>.</p>
<p>Sed postremo a Xanthippo, Spartanorum duce, per insidias captum esse;
<a href = "#line6_303">303-345</a>.</p>
<p>Et quum aliquot annis post a Pœnis, ut de pace, et si eam non posset
impetrare, de captivis certe commutandis ageret, Romam missus esset,
jurassetque se rediturum, utrumque negandi auctorem Patribus fuisse, et
repudiatis amicorum conjugisque precibus, exquisita supplicia subire
maluisse, quam fidem jurejurando hosti factam fallere; <a href =
"#line6_346">346-551</a>.</p>
<p>Interim Romæ ad primum nuncium cladis, ad Trasymenum lacum adceptæ;
ingens trepidatio et tumultus oritur,
<span class = "pagenum">344</span>
matronæque in primis, vagæ per vias, quæ suorum exercitusque fortuna
sit, obvios percunctantur; <a href = "#line6_552">552-573</a>.</p>
<p>Una ex iis, Marcia, Reguli quondam conjux, nunc vidua, conspecto
filio, quem Marus domum reduxerat, lætitia exsultat, Diisque gratias
agit, quod hunc certe, licet vulneratum, sibi reddiderint, <a href =
"#line6_574">574-589</a>.</p>
<p>Patres autem, qui soli nihil, quod a dignitate sua abhorreat,
committunt, de republ. consultant; et advocata populi concione adversus
Hannibalem, qui a consilio Romam obpugnandi sæva tempestate, a Jove ipsi
inmissa, deterretur, ejusdem Dei instinctu Dictator creatur
Q.&nbsp;Fabius Maximus Cunctator, vir genere et nobilitate civitatis suæ
facile princeps, qui singulari prudentia cautisque consiliis se parem
Hannibali ducem præstat; <a href = "#line6_589">589-640</a>.</p>
<p>Pœnus interea per Umbriam et agrum Picenum aliasque Italiæ regiones
exercitum præda onustum ducit, et postremo castra in Campaniam movet,
ubi templum Liternensium ejusque porticus, in quibus bellum Punicum
primum in Carthaginis ignominiam tabulis expressum cernit, dirui jubet;
<a href = "#line6_641">641-716</a>.</p>
</div>

<hr class = "tiny">

<div class = "text">

<span class = "pagenum">349</span>
<p><a name = "line6_1" id = "line6_1"> </a>
<span class = "smallcaps">Jam</span>,
Tartessiaco quos solverat æquore, Titan</p>
<p>In noctem diffusus equos jungebat Eois</p>
<p>Litoribus, primique novo Phaethonte retecti</p>
<p>Seres lanigeris repetebant vellera lucis.</p>
<span class = "linenum">5</span>
<p>Et fœda ante oculos strages, propiusque patebat</p>
<p>Insani Mavortis opus: simul arma virique</p>
<p>Ac mixtus sonipes, dextræque in vulnere, cæsi</p>
<span class = "pagenum">350</span>
<p>Hærentes hastis: passim clipeique, jubæque,</p>
<p>Atque artus trunci capitum, fractusque jacebat</p>
<span class = "linenum">10</span>
<p>Ossibus in duris ensis: nec cernere deerat</p>
<p>Frustra seminecum quærentia lumina cælum.</p>
<p>Tum spumans sanie lacus, et fluitantia summo</p>
<p>Æternum tumulis orbata cadavera ponto.</p>

<p class = "indent">
<a name = "line6_14" id = "line6_14"> </a>
Nec tamen adversis fuerat fracta Itala virtus.</p>
<span class = "linenum">15</span>
<p>Bruttius ingenti miserandæ cædis acervo,</p>
<p>Non æquum ostentans confosso corpore Martem,</p>
<p>Extulerat vix triste caput, truncosque trahebat</p>
<p>Per stragem, nervis interlabentibus, artus,</p>
<p>Tenuis opum, non patre nitens linguave; sed asper</p>
<span class = "linenum">20</span>
<p>Ense, nec e Volsca quisquam vir gente redemit</p>
<span class = "pagenum">351</span>
<p>Plus ævi, nec magnanima puer addere sese</p>
<p>Pubescente gena castris optarat, et acri</p>
<p>Flaminio spectatus erat, quum Celtica victor</p>
<p>Obrueret bello Divis melioribus arma.</p>
<span class = "linenum">25</span>
<p>Inde honor ac sacræ custodia Marte sub omni</p>
<p>Alitis; hinc causam nutrivit gloria leti.</p>
<p>Namque necis certus, captæ prohibere nequiret</p>
<span class = "pagenum">352</span>
<p>Quum Pœnos aquilæ, postquam subsidere fata</p>
<p>Viderat et magna pugnam inclinare ruina,</p>
<span class = "linenum">30</span>
<p>Occulere interdum et terræ mandare parabat.</p>
<p>Sed, subitis victus telis, labentia membra</p>
<p>Prostravit super, atque injecta morte tegebat.</p>
<p>Verum ubi lux nocte e Stygia miseroque sopore</p>
<p>Reddita, vicini de strage cadaveris hasta</p>
<span class = "linenum">35</span>
<p>Erigitur, soloque vigens conamine late</p>
<p>Stagnantem cæde et facilem discedere terram</p>
<p>Ense fodit, clausamque aquilæ infelicis adorans</p>
<p>Effigiem, palmis languentibus æquat arenas.</p>
<p>Supremus fessi tenues tum cessit in auras</p>
<span class = "linenum">40</span>
<p>Halitus, et magnam misit sub Tartara mentem.</p>

<p class = "indent">
<a name = "line6_41" id = "line6_41"> </a>
Juxta cernere erat meritæ sibi poscere carmen</p>
<p>Virtutis sacram rabiem. Lævinus ab alto</p>
<span class = "pagenum">353</span>
<p>Priverno, vitis Latiæ præsignis honore,</p>
<p>Exanimum Nasamona Tyren super ipse jacebat</p>
<span class = "linenum">45</span>
<p>Exanimis: non hasta viro, non ensis; in artis</p>
<p>Abstulerat Fors arma: tamen certamine nudo</p>
<p>Invenit Marti telum dolor. Ore cruento</p>
<p>Pugnatum, ferrique vicem dens præbuit iræ.</p>
<p>Jam laceræ nares, fœdataque lumina morsu,</p>
<span class = "linenum">50</span>
<p>Jam truncum raptis caput auribus, ipsaque diris</p>
<p>Frons depasta modis, et sanguine abundat hiatus:</p>
<p>Nec satias, donec mandentia linqueret ora</p>
<p>Spiritus, et plenos rictus mors atra teneret.</p>

<p class = "indent">
<a name = "line6_54" id = "line6_54"> </a>
Talia dum præbet tristis miracula virtus,</p>
<span class = "linenum">55</span>
<p>Diverso interea fugientes saucia turba</p>
<p>Jactantur casu, silvisque per avia cæcis</p>
<p>Ablati furtim multo cum vulnere solos</p>
<p>Per noctem metantur agros: sonus omnis et aura</p>
<p>Exterrent, pennaque levi commota volucris.</p>
<span class = "pagenum">354</span>
<span class = "linenum">60</span>
<p>Non sopor, aut menti requies: agit asper acerba</p>
<p>Nunc Mago adtonitos, nunc arduus Hannibal hasta.</p>

<p class = "indent">
<a name = "line6_62" id = "line6_62"> </a>
Serranus, clarum nomen, tua, Regule, proles,</p>
<p>Qui longum semper fama gliscente per ævum,</p>
<p>Infidis servasse fidem memorabere Pœnis,</p>
<span class = "linenum">65</span>
<p>Flore nitens primo, patriis heu! Punica bella</p>
<p>Auspiciis ingressus erat, miseramque parentem,</p>
<p>Et dulces tristi repetebat sorte penates</p>
<p>Saucius. Haud illi comitum super ullus, et atris</p>
<p>Vulneribus qui ferret opem: per devia, fractæ</p>
<span class = "linenum">70</span>
<p>Innitens hastæ, furtoque ereptus opacæ</p>
<p>Noctis, iter tacitum Perusina ferebat in arva,</p>
<p>Ac fessus parvi (quæcumque ibi fata darentur)</p>
<p>Limina pulsabat tecti; quum membra cubili</p>
<p>Evolvens non tarda Marus (vetus ille parentis</p>
<span class = "linenum">75</span>
<p>Miles, et haud surda tractarat prælia fama)</p>
<span class = "pagenum">355</span>
<p>Procedit, renovata focis et paupere Vesta</p>
<p>Lumina prætendens, utque ora agnovit, et ægrum</p>
<p>Vulneribus duris, ac (lamentabile visu!)</p>
<p>Lapsantes fultum truncata cuspide gressus,</p>
<span class = "linenum">80</span>
<p>Funesti rumore mali jam saucius aures:</p>
<p>«Quod scelus, o nimius vitæ, nimiumque ferendis</p>
<p>Adversis genitus cerno? te, maxime, vidi,</p>
<p>Ductorum, quum captivo Carthaginis arcem</p>
<p>Terreres vultu, crimen culpamque Tonantis,</p>
<span class = "linenum">85</span>
<p>Occidere, atque hausi, quem non Sidonia tecta</p>
<p>Expulerint eversa meo de corde, dolorem.</p>
<p>Estis ubi en! iterum, Superi? dat pectora ferro</p>
<span class = "pagenum">356</span>
<p>Regulus, ac stirpem tantæ perjura recidit</p>
<p>Surgentem Carthago domus.» Inde ægra reponit</p>
<span class = "linenum">90</span>
<p>Membra toro, nec ferre rudis medicamina (quippe</p>
<p>Callebat bellis) nunc purgat vulnera lympha,</p>
<p>Nunc mulcet succis: ligat inde, ac vellera molli</p>
<p>Circumdat tactu, et torpentes mitigat artus.</p>
<p>Exin cura seni, tristem depellere fesso</p>
<span class = "linenum">95</span>
<p>Ore sitim, et parca vires arcessere mensa.</p>
<p>Quæ postquam properata, sopor sua munera tandem</p>
<p>Adplicat, et mitem fundit per membra quietem.</p>
<p>Necdum exorta dies, Marus instat vulneris æstus</p>
<p>Expertis medicare modis, gratumque teporem,</p>
<span class = "linenum">100</span>
<p>Exutus senium, trepida pietate ministrat.</p>

<p class = "indent">
<a name = "line6_101" id = "line6_101"> </a>
Hic juvenis, mæstos tollens ad sidera vultus,</p>
<p>Cum gemitu lacrimisque simul: «Si culmina nondum</p>
<p>Tarpeia exosus damnasti sceptra Quirini,</p>
<p>Extremas Italum res, Ausoniamque ruentem</p>
<span class = "pagenum">357</span>
<span class = "linenum">105</span>
<p>Adspice, ait, genitor; tandemque adverte procellis</p>
<p>Æquos Iliacis oculos. Amisimus Alpes,</p>
<p>Nec deinde adversis modus est. Ticinus, et ater</p>
<p>Stragibus Eridanus, tuque insignite tropæis</p>
<p>Sidoniis Trebia, et tellus lacrimabilis Arni.</p>
<span class = "linenum">110</span>
<p>Sed quid ego hæc? gravior quanto vis ecce malorum!</p>
<p>Vidi crescentes Trasymeni cædibus undas,</p>
<p>Prostrataque virum mole: inter tela cadentem</p>
<p>Vidi Flaminium. Testor, mea numina, Manes,</p>
<p>Dignam me pœnæ tum nobilitate paternæ</p>
<span class = "linenum">115</span>
<p>Strage hostis quæsisse necem, ni tristia letum,</p>
<p>Ut quondam patri, nobis quoque fata negassent.»</p>

<p class = "indent">
<a name = "line6_117" id = "line6_117"> </a>
Cetera acerbantem questu lenire laborans</p>
<p>Effatur senior: «Patrio, fortissime, ritu</p>
<p>Quidquid adest duri et rerum inclinata feramus.</p>
<span class = "pagenum">358</span>
<span class = "linenum">120</span>
<p>Talis lege Deum clivoso tramite vitæ</p>
<p>Per varios præceps casus rota volvitur ævi.</p>
<p>Sat tibi, sat magna, et totum vulgata per orbem</p>
<p>Stant documenta domus: sacer ille, et numine nullo</p>
<p>Inferior, tuus ille parens decora alta paravit</p>
<span class = "linenum">125</span>
<p>Restando adversis, nec virtutem exuit ullam</p>
<p>Ante, reluctantes liquit quam spiritus artus.</p>
<p>Vix puerile mihi tempus confecerat ætas,</p>
<p>Quum primo malas signabat Regulus ævo.</p>
<p>Adcessi comes, atque omnes sociavimus annos,</p>
<span class = "linenum">130</span>
<p>Donec Dîs Italæ visum est exstinguere lumen</p>
<p>Gentis, in egregio cujus sibi pectore sedem</p>
<p>Ceperat alma Fides, mentemque amplexa tenebat.</p>
<p>Ille ensem nobis magnorum hunc instar honorum</p>
<p>Virtutisque ergo dedit, et, sordentia fumo</p>
<span class = "linenum">135</span>
<p>Quæ cernis nunc, frena, sed est argenteus ollis</p>
<p>Fulgor; nec cuiquam Marus est post talia dona</p>
<p>Non prælatus eques. Verum superavit honores</p>
<p>Omnes hasta meos; cui me libare Lyæi</p>
<span class = "pagenum">359</span>
<p>Quod cernis latices, dignum est cognoscere causam.»</p>

<span class = "linenum">140</span>
<p class = "indent">
<a name = "line6_140" id = "line6_140"> </a>
«Turbidus arentes lento pede sulcat arenas</p>
<p>Bagrada, non ullo Libycis in finibus amne</p>
<p>Victus limosas extendere latius undas,</p>
<p>Et stagnante vado patulos involvere campos.</p>
<p>Hic studio laticum, quorum est haud prodiga tellus,</p>
<span class = "linenum">145</span>
<p>Per ripas læti sævis consedimus arvis.</p>
<p>Lucus iners juxta Stygium pallentibus umbris</p>
<span class = "pagenum">360</span>
<p>Servabat sine sole nemus, crassusque per auras</p>
<p>Halitus erumpens tetrum exspirabat odorem.</p>
<p>Intus dira domus, curvoque inmanis in antro</p>
<span class = "linenum">150</span>
<p>Sub terras specus, et tristes sine luce tenebræ.</p>
<p>Horror mente redit: monstrum exitiabile et ira</p>
<p>Telluris genitum, cui par vix viderit ætas</p>
<p>Ulla virum, serpens centum porrectus in ulnas</p>
<p>Letalem ripam, et lucos habitabat Avernos.</p>
<span class = "linenum">155</span>
<p>Ingluviem inmensi ventris, gravidamque venenis</p>
<p>Alvum deprensi satiabant fonte leones,</p>
<p>Aut acta ad fluvium torrenti lampade solis</p>
<p>Armenta, et tractæ fœda gravitate per auras,</p>
<p>Ac tabe adflatus volucres. Semesa jacebant</p>
<span class = "linenum">160</span>
<p>Ossa solo informi, lateque repletus et asper</p>
<span class = "pagenum">361</span>
<p>Vastatis gregibus nigro ructabat in antro.</p>
<p>Isque ubi ferventi concepta incendia pastu</p>
<p>Gurgite mulcebat rapido, et spumantibus undis,</p>
<p>Nondum etiam toto demersus corpore in amnem</p>
<span class = "linenum">165</span>
<p>Jam caput adversæ ponebat margine ripæ.</p>
<p>Inprudens tantæ pestis gradiebar, Aquino</p>
<p>Apenninicola atque Umbro comitatus Avente:</p>
<p>Scire nemus, pacemque loci explorare libebat.</p>
<p>Jamque propinquantum tacitus penetravit in artus</p>
<span class = "linenum">170</span>
<p>Horror, et occulto riguerunt frigore membra.</p>
<p>Intramus tamen, et Nymphas numenque precamur</p>
<p>Gurgitis ignoti, trepidosque et multa paventes</p>
<p>Arcano gressus audemus credere luco.</p>
<p>Ecce e vestibulo, primisque e faucibus antri</p>
<span class = "linenum">175</span>
<p>Tartareus turbo, atque insano sævior Euro</p>
<p>Spiritus erumpit, vastoque e gutture fusa</p>
<span class = "pagenum">362</span>
<p>Tempestas oritur, mixtam stridore procellam</p>
<p>Cerbereo intorquens. Pavefacti clade vicissim</p>
<p>Adspicimus: resonare solum, tellusque moveri,</p>
<span class = "linenum">180</span>
<p>Atque antrum ruere, et visi procedere Manes.</p>
<p>Quantis armati cælum petiere Gigantes</p>
<p>Anguibus, aut quantus Lernæ lassavit in undis</p>
<p>Amphitryoniaden serpens, qualisque comantes</p>
<p>Auro servavit ramos Junonius anguis;</p>
<span class = "linenum">185</span>
<p>Tantus disjecta tellure sub astra coruscum</p>
<span class = "pagenum">363</span>
<p>Extulit adsurgens caput, atque in nubila primam</p>
<p>Dispersit saniem, et cælum fœdavit hiatu.</p>
<p>Diffugimus, tenuemque metu conamur anheli</p>
<p>Tollere clamorem; frustra: nam sibila totum</p>
<span class = "linenum">190</span>
<p>Inplebant nemus. At subita formidine cæcus,</p>
<p>Et facti damnandus Avens (sed fata trahebant)</p>
<p>Antiquæ quercus ingenti robore sese</p>
<p>Occulit, infandum si possit fallere monstrum.</p>
<p>Vix egomet credo: spiris ingentibus arte</p>
<span class = "linenum">195</span>
<p>Arboris abstraxit molem, penitusque revulsam</p>
<p>Evertit fundo, et radicibus eruit imis.</p>
<p>Tum trepidum, ac socios extrema voce cientem</p>
<p>Conripit, atque haustu sorbens et faucibus atris</p>
<p>(Vidi respiciens), obscœna condidit alvo.</p>
<span class = "pagenum">364</span>
<span class = "linenum">200</span>
<p>Infelix fluvio sese, et torrentibus undis</p>
<p>Crediderat, celerique fuga jam nabat Aquinus.</p>
<p>Hunc medio invasit fluctu, ripæque relatos</p>
<p>(Heu genus infandum leti!) depascitur artus.</p>

<p class = "indent">
<a name = "line6_204" id = "line6_204"> </a>
«Sic dirum nobis et lamentabile monstrum</p>
<span class = "linenum">205</span>
<p>Effugisse datur. Quantum mens ægra sinebat,</p>
<p>Adpropero gressum, et ductori singula pando.</p>
<p>Ingemuit, casus juvenum miseratus acerbos.</p>
<p>Utque erat in pugnas, et Martem, et prælia, et hostem</p>
<p>Igneus, et magna audendi flagrabat amore,</p>
<span class = "linenum">210</span>
<p>Ocius arma rapi, et spectatum Marte sub omni</p>
<p>Ire jubet campis equitem. Ruit ipse, citatum</p>
<p>Quadrupedem planta fodiens, scutataque raptim</p>
<p>Consequitur jusso manus, et muralia portat</p>
<p>Ballistas tormenta graves, suetamque movere</p>
<span class = "linenum">215</span>
<p>Excelsas turres inmensæ cuspidis hastam.</p>
<p>Jamque ubi feralem strepitu circumtonat aulam</p>
<p>Cornea gramineum persultans ungula campum;</p>
<span class = "pagenum">365</span>
<p>Percitus hinnitu serpens evolvitur antro,</p>
<p>Et Stygios æstus fumanti exsibilat ore.</p>
<span class = "linenum">220</span>
<p>Terribilis gemino de lumine fulgurat ignis:</p>
<p>At nemus adrectæ et procera cacumina saltus</p>
<p>Exsuperant cristæ; trifido vibrata per auras</p>
<p>Lingua micat motu, atque adsultans æthera lambit.</p>
<p>Ut vero strepuere tubæ, conterritus alte</p>
<span class = "linenum">225</span>
<p>Inmensum adtollit corpus, tergoque residens</p>
<p>Cetera sinuatis glomerat sub pectore gyris.</p>
<p>Dira dehinc in bella ruit, rapideque resolvens</p>
<p>Contortos orbes directo corpore totam</p>
<p>Extendit molem, subitoque propinquus in ora</p>
<span class = "linenum">230</span>
<p>Lato distantum spatio venit: omnis anhelat</p>
<p>Adtonitus serpentis equus, frenoque teneri</p>
<p>Inpatiens, crebros exspirat naribus ignes.</p>
<p>Arduus ille super tumidis cervicibus altum</p>
<p>Nutat utroque caput: trepidos inde incitus ira</p>
<span class = "linenum">235</span>
<p>Nunc sublime rapit, nunc vasto pondere gaudet</p>
<span class = "pagenum">366</span>
<p>Elisisse premens. Tunc fractis ossibus atram</p>
<p>Absorbet saniem, et tabo manante per ora</p>
<p>Mutat hians hostem, semesaque membra relinquit,</p>
<p>Cedebant jam signa retro, victorque catervas</p>
<span class = "linenum">240</span>
<p>Longius avectas adflatus peste premebat;</p>
<p>Quum ductor, propere revocatam in prælia turmam</p>
<p>Vocibus inpellens, «Serpentine, Itala pubes,</p>
<p>Terga damus, Libycisque parem non esse fatemur</p>
<p>Anguibus Ausoniam? Si debellavit inertes</p>
<span class = "linenum">245</span>
<p>Halitus, ac viso mens ægra effluxit hiatu;</p>
<p>Ibo alacer, solusque manus componere monstro</p>
<p>Subficiam.» Clamans hæc, atque interritus hastam</p>
<p>Fulmineo volucrem torquet per inane lacerto.</p>
<p>Venit in adversam non vano turbine frontem</p>
<span class = "linenum">250</span>
<p>Cuspis, et, haud paulum vires adjuta ruentis</p>
<p>Contra ardore feræ, capiti tremebunda resedit.</p>
<p>Clamor ad astra datur, vocesque repente profusæ</p>
<p>Æthereas adiere domos. Furit ilicet ira</p>
<p>Terrigena, inpatiens dare terga, novusque dolori,</p>
<span class = "pagenum">367</span>
<span class = "linenum">255</span>
<p>Et chalybem longo tum primum passus in ævo.</p>
<p>Nec frustra rapidi, stimulante dolore, fuisset</p>
<p>Inpetus, ablato ni Regulus arte regendi</p>
<p>Instantem elusisset equo, rursusque secutum</p>
<p>Cornipedis gyros flexi curvamine tergi</p>
<span class = "linenum">260</span>
<p>Detortis læva celer effugisset habenis.</p>

<p class = "indent">
<a name = "line6_261" id = "line6_261"> </a>
«At non spectator Marus inter talia segni</p>
<p>Torpebat dextra: mea tanto in corpore monstri</p>
<p>Hasta secunda fuit. Jam jamque extrema trisulca</p>
<p>Lambebat lingua fessi certamine terga</p>
<span class = "linenum">265</span>
<p>Quadrupedis: torsi telum, atque urgentia velox</p>
<p>In memet sævi serpentis prælia verto.</p>
<p>Hinc imitata cohors certatim spicula dextris</p>
<p>Congerit, alternasque ferum diducit in iras,</p>
<p>Donec murali ballista coercuit ictu.</p>
<span class = "pagenum">368</span>
<span class = "linenum">270</span>
<p>Tum fractus demum vires: nec jam amplius ægra</p>
<p>Consuetum ad nisus spina præstante rigorem,</p>
<p>Et solitum in nubes tolli caput, acrius instat.</p>
<p>Jamque alvo penitus demersa falarica sedit,</p>
<p>Et geminum volucres lumen rapuere sagittæ:</p>
<span class = "linenum">275</span>
<p>Jam patulis vasto sub vulnere faucibus aer</p>
<p>Tabificam exspirat saniem: spes ultima jamque</p>
<p>Ingenti cauda, et jaculis, et pondere conti</p>
<p>Hæret humi, lassoque tamen minitatur hiatu;</p>
<p>Donec tormentis stridens, magnoque fragore</p>
<span class = "pagenum">369</span>
<span class = "linenum">280</span>
<p>Discussit trabs acta caput, longoque resolvens</p>
<p>Aggere se ripæ, tandem exhalavit in auras</p>
<p>Liventem nebulam fugientis ab ore veneni.</p>

<p class = "indent">
<a name = "line6_283" id = "line6_283"> </a>
«Erupit tristi fluvio mugitus et imis</p>
<p>Murmura fusa vadis; subitoque et lucus, et antrum,</p>
<span class = "linenum">285</span>
<p>Et resonæ silvis ulularunt flebile ripæ.</p>
<p>Heu quantis luimus mox tristia prælia damnis!</p>
<p>Quantaque supplicia et quales exhausimus iras!</p>
<p>Nec tacuere pii vates, famulumque sororum</p>
<p>Naiadum, tepida quas Bagrada nutrit in unda,</p>
<span class = "linenum">290</span>
<p>Nos violasse manu seris monuere periclis.</p>

<p class = "indent">
<a name = "line6_291" id = "line6_291"> </a>
«Hæc tunc hasta decus nobis pretiumque secundi</p>
<p>Vulneris a vestro, Serrane, tributa parente,</p>
<p>Princeps quæ sacro bibit e serpente cruorem.»</p>

<p class = "indent">
<a name = "line6_294" id = "line6_294"> </a>
Jamdudum vultus lacrimis atque ora rigabat</p>
<span class = "linenum">295</span>
<p>Serranus, medioque viri sermone profatur:</p>
<p>«Huic si vita duci nostrum durasset in ævum,</p>
<span class = "pagenum">370</span>
<p>Non Trebia infaustas superasset sanguine ripas,</p>
<p>Nec, Trasymene, tuus premeret tot nomina gurges.»</p>

<p class = "indent">
<a name = "line6_299" id = "line6_299"> </a>
Tum senior, «Magnas, inquit, de sanguine pœnas</p>
<span class = "linenum">300</span>
<p>Percepit Tyrio, et præsumta piacula mortis.</p>
<p>Nam defecta viris et opes adtrita, supinas</p>
<p>Africa tendebat palmas, quum sidere diro</p>
<p><a name = "line6_303" id = "line6_303"> </a>
Misit Agenoreis ductorem animosa Therapne.</p>
<p>Nulla viro species, decorisque et frontis egenum</p>
<span class = "linenum">305</span>
<p>Corpus; in exiguis vigor (admirabile) membris</p>
<p>Vividus, et nisu magnos qui vinceret artus.</p>
<p>Jam Martem regere, atque astus adjungere ferro,</p>
<span class = "pagenum">371</span>
<p>Et duris facilem per inhospita ducere vitam,</p>
<p>Haud isti, quem nunc penes est sollertia belli,</p>
<span class = "linenum">310</span>
<p>Cederet Hannibali. Vellem hunc, o tristia nobis</p>
<p>Taygeta, hunc unum non durassetis opacis</p>
<p>Eurotæ ripis! Vidissem mœnia flammis</p>
<p>Phœnissa eruere; aut certe non horrida fata</p>
<p>Flevissem ducis, et nulla quos morte nec igni</p>
<span class = "pagenum">372</span>
<span class = "linenum">315</span>
<p>Exutos servans portabo in Tartara luctus.</p>

<p class = "indent">
<a name = "line6_316" id = "line6_316"> </a>
«Consertæ campis acies, multusque per arva</p>
<p>Fervebat Mavors, nec mens erat ulla sine ira.</p>
<p>Hic inter medios memorandis Regulus ausis</p>
<p>Laxabat ferro campum, inque pericla ruebat,</p>
<span class = "linenum">320</span>
<p>Nec repetenda dabat letali vulnera dextra.</p>
<p>Sic ubi nigrantem torquens stridentibus austris</p>
<p>Portat turbo globum, piceaque e nube ruinam</p>
<p>Pendentem terris pariter pontoque minatur,</p>
<p>Omnis et agricola, et nemoroso vertice pastor,</p>
<span class = "linenum">325</span>
<p>Et pelago trepidat subductis navita velis.</p>

<p class = "indent">
<a name = "line6_326" id = "line6_326"> </a>
«At fraudem nectens, socios ubi concava saxa</p>
<p>Claudebant, vertit subito certamine Graius,</p>
<span class = "pagenum">373</span>
<p>Et dat terga celer ficta formidine ductor.</p>
<p>Haud secus ac stabulis procurans otia, pastor</p>
<span class = "linenum">330</span>
<p>In foveam parco tectam velamine frondis</p>
<p>Ducit nocte lupos positæ balatibus agnæ.</p>

<p class = "indent">
<a name = "line6_332" id = "line6_332"> </a>
«Abripuit traxitque virum fax mentis honestæ</p>
<p>Gloria, et incerti fallax fiducia Martis.</p>
<p>Non socios comitumve manus, non arma sequentum</p>
<span class = "linenum">335</span>
<p>Respicere; insano pugnæ tendebat amore</p>
<p>Jam solus, nubes subito quum densa Laconum</p>
<p>Saxosis latebris intento ad prælia circum</p>
<p>Funditur, et Pœna insurgit vis sæva virorum.</p>
<span class = "pagenum">374</span>
<p>O diram Latio lucem, fastisque notandam!</p>
<span class = "linenum">340</span>
<p>Dedecus o, Gradive, tuum! tibi dextera et urbi</p>
<p>Nata tuæ, tristi damnatur sorte catenæ.</p>
<p>Haud unquam absistam gemitu: te, Regule, vidit</p>
<p>Sidonius carcer! tuque huic sat magna triumpho</p>
<p>Visa es, Carthago, Superis! quæ pœna sequetur</p>
<span class = "linenum">345</span>
<p>Digna satis tali pollutos Marte Laconas?</p>

<p class = "indent">
<a name = "line6_346" id = "line6_346"> </a>
«At nova Elissæi jurato fœdera Patres</p>
<p>Consultant mandare duci, pacisque sequestrem</p>
<p>Mittere, poscentes vinctam inter prælia pubem,</p>
<p>Captivamque manum ductore rependere nostro.</p>

<span class = "pagenum">375</span>
<span class = "linenum">350</span>
<p class = "indent">
<a name = "line6_350" id = "line6_350"> </a>
«Nec mora; jam stabat primis in litoris undis</p>
<p>Navali propulsa ratis; jam nautica pubes</p>
<p>Aut silvis stringunt remos, aut abiete secta</p>
<p>Transtra novant: his intortos aptare rudentes;</p>
<p>His studium erecto componere carbasa malo.</p>
<span class = "linenum">355</span>
<p>Unca locant prora curvati pondera ferri.</p>
<p>Ante omnes doctus pelagi, rectorque carinæ</p>
<p>Puppim aptat clavumque Cothon: micat æreus alta</p>
<p>Fulgor aqua trifidi splendentis in æquore rostri.</p>
<p>Tela simul variamque ferunt contra aspera ponti</p>
<span class = "linenum">360</span>
<p>Rerum ad tempus opem: mediæ stat margine puppis,</p>
<span class = "pagenum">376</span>
<p>Qui voce alternos nautarum temperet ictus,</p>
<p>Et remis dictet sonitum, pariterque relatis</p>
<p>Ad numerum plaudat resonantia cærula tonsis.</p>

<p class = "indent">
<a name = "line6_364" id = "line6_364"> </a>
«Postquam confectum nautis opus, horaque cursus,</p>
<span class = "linenum">365</span>
<p>Atque armata ratis, ventoque dedere profundum,</p>
<p>Omnis turba ruit, matres, puerique, senesque.</p>
<p>Per medios cœtus trahit atque inimica per ora</p>
<p>Spectandum Fortuna ducem: fert lumina contra</p>
<p>Pacatus frontem; qualis quum litora primum</p>
<span class = "pagenum">377</span>
<span class = "linenum">370</span>
<p>Adtigit adpulsa rector Sidonia classe.</p>
<p>Adcessi comes haud ipso renuente, ratique</p>
<p>Inpositus mæstis socium me casibus addo.</p>
<p>Inluviem, atque inopes mensas, durumque cubile,</p>
<p>Et certare malis urgentibus, hoste putabat</p>
<span class = "linenum">375</span>
<p>Devicto majus; nec tam fugisse cavendo</p>
<p>Adversa egregium, quam perdomuisse ferendo.</p>
<p>Spes tamen una mihi, (quanquam bene cognita et olim</p>
<p>Atrox illa fides) urbem, murosque, domumque</p>
<p>Tangere si miseris licuisset, corda moveri</p>
<span class = "linenum">380</span>
<p>Posse viri, et vestro certe mitescere fletu.</p>
<p>Claudebam sub corde metus, lacrimasque putabam</p>
<p>Esse viro, et nostræ similem inter tristia mentem,</p>
<p>Quum tandem patriæ Tiberino adlabimur amni.</p>
<p>Servabam vultus ducis ac prodentia sensum</p>
<span class = "linenum">385</span>
<p>Lumina, et obtutu perstabam intentus eodem.</p>
<p>Si qua fides, unum, puer, inter mille labores,</p>
<p>Unum etiam in patria, sævaque in Agenoris urbe,</p>
<p>Atque unum vidi pœnæ quoque tempore vultum.</p>
<p>Obvia captivo cunctis simul urbibus ibat</p>
<span class = "pagenum">378</span>
<span class = "linenum">390</span>
<p>Ausonia, et, campum turba vincente, propinqui</p>
<p>Inplentur colles; strepit altis Albula ripis.</p>

<p class = "indent">
<a name = "line6_392" id = "line6_392"> </a>
«Ipsi Pœnorum proceres, inmitia corda,</p>
<p>Ad patrios certant cultus revocare, togæque</p>
<p>Addebatur honos. Stetit, inlacrimante Senatu</p>
<span class = "linenum">395</span>
<p>Et matrum turba, juvenumque dolore profuso,</p>
<p>Inter tot gemitus inmobilis: aggere consul</p>
<p>Tendebat dextram, et patria vestigia primus</p>
<p>Ponentem terra obcursu celebrabat amico.</p>
<p>Conlegit gressum; monitusque recedere consul,</p>
<span class = "linenum">400</span>
<p>Nec summum violare decus: cingente superba</p>
<p>Pœnorum turba, captivoque agmine septus</p>
<p>Ibat, et invidiam cælo Divisque ferebat.</p>

<p class = "indent">
<a name = "line6_403" id = "line6_403"> </a>
«Ecce trahens geminum natorum Marcia pignus,</p>
<p>Infelix nimia magni virtute mariti,</p>
<span class = "linenum">405</span>
<p>Squalentem crinem et tristis lacerabat amictus.</p>
<span class = "pagenum">379</span>
<p>Agnoscisne diem? an teneris non hæsit in annis?</p>
<p>Atque ea postquam habitu juxta et velamine Pœno</p>
<p>Deformem adspexit, fusis ululatibus ægra</p>
<p>Labitur, et gelidos mortis color occupat artus.</p>
<span class = "linenum">410</span>
<p>Si qua Deis pietas, tales, Carthago, videre</p>
<p>Dent tibi Sidonias matres! Me voce quieta</p>
<p>Adfatus, jubet et vestros et conjugis una</p>
<p>Arcere amplexus: patet inpenetrabilis ille</p>
<p>Luctibus, et nunquam submissus colla dolori.»</p>

<span class = "linenum">415</span>
<p class = "indent">
<a name = "line6_415" id = "line6_415"> </a>
Hic alto juvenis gemitu, lacrimisque coortis,</p>
<p>«Magne parens, inquit, quo majus numine nobis</p>
<span class = "pagenum">380</span>
<p>Tarpeia nec in arce sedet, si jura querelis</p>
<p>Sunt concessa piis, cur hoc matrique mihique</p>
<p>Solamen, vel cur decus hoc, o dure, negasti,</p>
<span class = "linenum">420</span>
<p>Tangere sacratos vultus, atque oscula ab ore</p>
<p>Libavisse tuo? dextram mihi prendere dextra</p>
<p>Non licitum? leviora forent hæc vulnera quantum,</p>
<p>Si ferre ad Manes infixos mente daretur</p>
<p>Amplexus, venerande, tuos? Sed vana recordor</p>
<span class = "linenum">425</span>
<p>Ni, Mare, (nam primo tunc hærebamus in ævo)</p>
<p>Humana major species erat: horrida cano</p>
<p>Vertice descendens ingentia colla tegebat</p>
<p>Cæsaries, frontique coma squalente sedebat</p>
<p>Terribilis decor, atque animi venerabile pondus.</p>
<span class = "linenum">430</span>
<p>Nil posthac oculis simile incidit.» Excipit inde</p>
<p>Jam Marus, atque, inhibens convellere vulnera questu,</p>
<p>«Quid, quum præteritis invisa penatibus, inquit,</p>
<p>Hospitia, et sedes Pœnorum intravit acerbas?</p>
<span class = "pagenum">381</span>
<p>Adfixi clipei, currusque et spicula, nota</p>
<span class = "linenum">435</span>
<p>Ædibus in parvis magni monimenta triumphi,</p>
<p>Pulsabant oculos: conjuxque in limine primo</p>
<p>Clamabat, «Quo fers gressus? non Punicus hic est,</p>
<p>Regule, quem fugias, carcer: vestigia nostri</p>
<p>Casta tori, domus et patrium sine crimine servat</p>
<span class = "linenum">440</span>
<p>Inviolata larem: semel hic iterumque (quid, oro,</p>
<p>Pollutum est nobis?) prolem, gratante Senatu</p>
<p>Et patria, sum enixa tibi: tua, respice, sedes</p>
<p>Hæc est, unde ingens humeris fulgentibus ostro</p>
<p>Vidisti Latios consul procedere fasces,</p>
<span class = "pagenum">382</span>
<span class = "linenum">445</span>
<p>Unde ire in Martem, quo capta referre solebas,</p>
<p>Et victor mecum suspendere postibus arma.</p>
<p>Non ego complexus, et sanctæ fœdera tædæ,</p>
<p>Conjugiumve peto: patrios damnare penates</p>
<p>Absiste, ac natis fas duc concedere noctem.»</p>

<span class = "linenum">450</span>
<p class = "indent">
<a name = "line6_450" id = "line6_450"> </a>
«Hos inter fletus, junctus vestigia Pœnis</p>
<p>Limine se clusit Tyrio, questusque reliquit.</p>
<p>Vixdum clara dies summa lustrabat in Œta</p>
<p>Herculei monimenta rogi, quum consul adire</p>
<p>Adcirique jubet Libyas: tum limina templi</p>
<span class = "linenum">455</span>
<p>Vidimus intrantem: quæ consultata Senatus,</p>
<span class = "pagenum">383</span>
<p>Quasve viri voces extremum Curia mærens</p>
<p>Audierit, placido nobis ipse edidit ore.</p>

<p class = "indent">
<a name = "line6_458" id = "line6_458"> </a>
«Intulit ut gressus, certatim voce manuque</p>
<p>Ad solitam sedem et vestigia nota vocabant:</p>
<span class = "linenum">460</span>
<p>Abnuit, antiquumque loci adspernatus honorem est.</p>
<p>At circumfusi non secius undique dextram</p>
<p>Prensare, ac, patriæ ductorem nomine tanto</p>
<p>Redderet, orabant: captiva posse redemtum</p>
<p>Pensari turba, ac Tyrias tum justius arces</p>
<span class = "linenum">465</span>
<p>Arsuras dextra, fuerit quæ vincta catenis.</p>
<p>Tum palmas simul adtollens ac lumina cælo:</p>
<p>«Justitiæ rectique dator, qui cuncta gubernas,</p>
<p>Nec levior mihi Diva Fides, Sarranaque Juno,</p>
<span class = "pagenum">384</span>
<p>Quos reditus testes jurata mente vocavi,</p>
<span class = "linenum">470</span>
<p>Si mihi fas me digna loqui, Latiosque tueri</p>
<p>Voce focos; ibo ad Tyrios non segnior, inquit,</p>
<p>Stante fide reditus, et salvo fœdere pœnæ.</p>
<p>Sic nobis rerum exitio desistite honorem</p>
<p>Tendere: tot bellis, totque annis fregimus ævum:</p>
<span class = "linenum">475</span>
<p>Nunc etiam vinclis et longo carcere torpent</p>
<p>Captivo in senio vires: fuit ille, nec unquam,</p>
<p>Dum fuit, a duro cessavit munere Martis</p>
<p>Regulus: exsangui spectatis corpore nomen.</p>
<p>At non Carthago, fraudum domus, inscia quantum</p>
<span class = "linenum">480</span>
<p>E nobis restet, juvenes parat, aspera ferro</p>
<span class = "pagenum">385</span>
<p>Pectora, captivos nostra pensare senecta.</p>
<p>Ite dolos contra; gensque astu fallere læta</p>
<p>Discat, me capto, quantum tibi, Roma, supersit.</p>
<p>Nec vero placeat, nisi quæ de more parentum</p>
<span class = "linenum">485</span>
<p>Pax erit: exposcunt Libyes, nobisque dedere</p>
<p>Hæc referenda, pari libeat si pendere bellum</p>
<p>Fœdere, et ex æquo geminas conscribere leges.</p>
<p>Sed mihi sit Stygios ante intravisse penates,</p>
<p>Talia quam videam ferientes pacta Latinos.»</p>

<span class = "linenum">490</span>
<p class = "indent">
<a name = "line6_490" id = "line6_490"> </a>
«Hæc fatus Tyriæ sese jam reddidit iræ;</p>
<p>Nec monitus spernente graves fidosque Senatu,</p>
<p>Pœnorum dimissa cohors, quæ mæsta repulsa,</p>
<p>Ac minitans capto, patrias properabat ad oras.</p>
<p>Prosequitur vulgus Patres; ac planctibus ingens</p>
<span class = "linenum">495</span>
<p>Personat et luctu campus: revocare libebat</p>
<p>Interdum, et justo raptum retinere dolore.</p>

<p class = "indent">
<a name = "line6_497" id = "line6_497"> </a>
«At trepida, et subito ceu stans in funere, conjux</p>
<p>Ut vidit puppi properantem intrare, tremendum</p>
<span class = "pagenum">386</span>
<p>Vociferans, celerem gressum referebat ad undas:</p>
<span class = "linenum">500</span>
<p>«Tollite me, Libyes, comitem pœnæque necisque.</p>
<p>Hoc unum, conjux, uteri per pignora nostri</p>
<p>Unum oro, liceat tecum quoscumque ferentem</p>
<p>Terrarum pelagique pati, cælique labores.</p>
<p>Non ego Amyclæum ductorem in prælia misi,</p>
<span class = "linenum">505</span>
<p>Nec nostris tua sunt circumdata colla catenis.</p>
<p>Cur usque ad Pœnos miseram fugis? adcipe mecum</p>
<p>Hanc prolem! forsan duras Carthaginis iras</p>
<p>Flectemus lacrimis: aut, si præcluserit aures</p>
<p>Urbs inimica suas, eadem tunc hora manebit</p>
<span class = "linenum">510</span>
<p>Teque, tuosque simul: vel, si stat rumpere vitam,</p>
<p>In patria moriamur: adest comes ultima fati!»</p>

<p class = "indent">
<a name = "line6_512" id = "line6_512"> </a>
«Has inter voces, vinclis resoluta moveri</p>
<p>Paulatim, et ripa cœpit decedere puppis.</p>
<p>Tum vero infelix, mentem furiata dolore,</p>
<span class = "linenum">515</span>
<p>Exclamat, fessas tendens ad litora palmas:</p>
<p>«En, qui se jactat Libyæ, populisque nefandis,</p>
<p>Atque hosti servare fidem! data fœdera nobis,</p>
<span class = "pagenum">387</span>
<p>Ac promissa fides thalamis, ubi, perfide, nunc est?»</p>
<p>Ultima vox duras hæc tunc penetravit ad aures:</p>
<span class = "linenum">520</span>
<p>Cetera percussi vetuerunt noscere remi.</p>

<p class = "indent">
<a name = "line6_521" id = "line6_521"> </a>
«Tum fluvio raptim ad pelagi devolvimur oras,</p>
<p>Ac legimus pontum, pinuque inmane cavata</p>
<p>Æquor, et inmensas curva trabe findimus undas.</p>
<p>Ludibrium necis horrescens, vis aspera ponti</p>
<span class = "linenum">525</span>
<p>Obrueret, scopulisque ratem furor inprobus Euri</p>
<p>Frangeret, optabam: letum id commune fuisset.</p>
<p>Sed nos ad pœnam moderato flamine lenes</p>
<p>Vexerunt Zephyri, Tyrioque dedere furori.</p>

<p class = "indent">
<a name = "line6_529" id = "line6_529"> </a>
«Infelix vidi, patriamque remissus in urbem</p>
<span class = "linenum">530</span>
<p>Narrator pœnæ dura mercede reverti.</p>
<p>Nec tibi nunc ritus imitantem irasque ferarum,</p>
<p>Pygmalioneam tentarem expromere gentem,</p>
<p>Si majus quidquam toto vidisset in orbe</p>
<p>Gens hominum, quam quod vestri veneranda parentis</p>
<span class = "linenum">535</span>
<p>Edidit exemplum virtus: pudet addere questus</p>
<p>Suppliciis, quæ spectavi placido ore ferentem.</p>
<span class = "pagenum">388</span>
<p>Tu quoque, care puer, dignum te sanguine tanto</p>
<p>Fingere ne cessa; atque orientes comprime fletus.</p>

<p class = "indent">
<a name = "line6_539" id = "line6_539"> </a>
«Præfixo paribus ligno mucronibus omnes</p>
<span class = "linenum">540</span>
<p>Armantur laterum crates, densumque per artem</p>
<p>Texitur erecti, stantisque ex ordine, ferri</p>
<p>Infelix stimulus; somnisque hac fraude negatis</p>
<p>Quocumque inflexum producto tempore torpor</p>
<p>Inclinavit iners, fodiunt ad viscera corpus.</p>
<span class = "linenum">545</span>
<p>Absiste, o juvenis, lacrimis: patientia cunctos</p>
<p>Hæc superat currus: longo revirescet in ævo</p>
<p>Gloria, dum cæli sedem terrasque tenebit</p>
<p>Casta Fides; dum virtutis venerabile nomen,</p>
<p>Vivet, eritque dies, tua quo, dux inclite, fata</p>
<span class = "linenum">550</span>
<p>Audire horrebunt a te calcata minores.»</p>
<span class = "pagenum">389</span>
<p>Hæc Marus, et mæsta refovebat vulnera cura.</p>

<p class = "indent">
<a name = "line6_552" id = "line6_552"> </a>
Interea, rapidas perfusa cruoribus alas,</p>
<p>Sicut sanguinea Trasymeni tinxerat unda,</p>
<p>Vera ac ficta simul spargebat Fama per urbem.</p>
<span class = "linenum">555</span>
<p>Allia, et infandi Senones, captæque recursat</p>
<p>Adtonitis arcis facies: excussit habenas</p>
<p>Luctificus Pavor, et tempestas aucta timendo.</p>
<p>Hinc raptim ruit in muros: vox horrida fertur,</p>
<p>Hostis adest; jaciuntque sudes et inania tela.</p>
<span class = "linenum">560</span>
<p>Ast aliæ, laceris canentes crinibus, alta</p>
<p>Verrunt tecta Deûm, et seris post fata suorum</p>
<p>Sollicitant precibus: requiem tenebræque diesque</p>
<span class = "pagenum">390</span>
<p>Amisere: jacent portis, ululante dolore,</p>
<p>Dispersum vulgus, remeantumque ordine longo</p>
<span class = "linenum">565</span>
<p>Servat turba gradus; pendent ex ore loquentum,</p>
<p>Nec lætis sat certa fides, iterumque morantur</p>
<p>Orando; et, vultu interdum, sine voce, precati,</p>
<p>Quod rogitant, audire pavent. Hinc fletus, ubi aures</p>
<p>Percussæ graviore malo: metus inde, negatum</p>
<span class = "linenum">570</span>
<p>Si scire, et dubius responsi nuntius hæsit.</p>
<p>Jamque ubi conspectu redeuntum visa propinquo</p>
<p>Corpora, sollicite læti funduntur, et ipsis</p>
<p>Oscula vulneribus figunt, Superosque fatigant.</p>

<span class = "pagenum">391</span>
<p class = "indent">
<a name = "line6_574" id = "line6_574"> </a>
Hic inter trepidos, curæ venerandus, agebat</p>
<span class = "linenum">575</span>
<p>Serranum Marus; atque olim post fata mariti</p>
<p>Non egressa domum vitato Marcia cœtu,</p>
<p>Et lucem causa natorum passa, ruebat</p>
<p>In luctum similem antiquo: turbata repente</p>
<p>Agnoscensque Marum, «Fidei comes inclite magnæ,</p>
<span class = "linenum">580</span>
<p>Hunc certe mihi reddis, ait. Leve vulnus? an alte</p>
<p>Usque ad nostra ferus penetravit viscera mucro?</p>
<p>Quidquid id est, dum non vinctum Carthago catenis</p>
<p>Abripiat, pœnæque instauret monstra paternæ,</p>
<span class = "pagenum">392</span>
<p>Gratum est, o Superi! quoties, heu! nate, petebam,</p>
<span class = "linenum">585</span>
<p>Ne patrias iras, animosque in prælia ferres;</p>
<p>Neu te belligeri stimularet in arma parentis</p>
<p>Triste decus? Nimium vivacis dura senectæ</p>
<p>Supplicia expendi: quæso, jam parcite, si qua</p>
<p><a name = "line6_589" id = "line6_589"> </a>
Numina pugnastis nobis.» At cladis acerbæ</p>
<span class = "linenum">590</span>
<p>Discussa ceu nube, Patres conquirere fessis</p>
<p>Jam rebus meditantur opem; atque ad munera belli</p>
<p>Certatur, pulsusque timor graviore periclo.</p>

<p class = "indent">
<a name = "line6_593" id = "line6_593"> </a>
Maxima curarum, rectorem ponere castris,</p>
<p>Cui Latium et moles rerum quassata recumbat,</p>
<span class = "linenum">595</span>
<p>Spectante occasum patria. Jovis illa ruenti</p>
<p>Ausoniæ, atque Italis tempus protendere regnis</p>
<span class = "pagenum">393</span>
<p>Cura fuit: nam Tyrrhenos, Pœnumque secundis</p>
<p>Albana surgens respexerat arce tumentem,</p>
<p>Qui ferre in muros victricia signa parabat.</p>
<span class = "linenum">600</span>
<p>Tum quassans caput, «Haud unquam tibi Jupiter, inquit,</p>
<p>O juvenis, dederit portas transcendere Romæ,</p>
<p>Atque inferre pedem. Tyrrhenas sternere valles</p>
<p>Cædibus, et ripas fluviorum exire Latino</p>
<p>Sanguine fas fuerit: Tarpeium adcedere collem,</p>
<span class = "linenum">605</span>
<p>Murisque adspirare veto.» Quater inde coruscum</p>
<p>Contorsit dextra fulmen, quo tota reluxit</p>
<p>Mæonidum tellus, atramque per æthera volvens</p>
<span class = "pagenum">394</span>
<p>Abrupto fregit cælo super agmina nubem.</p>

<p class = "indent">
<a name = "line6_609" id = "line6_609"> </a>
Nec Pœnum avertisse satis: dat numine magno</p>
<span class = "linenum">610</span>
<p>Æneadis, gentem gremio deponere tuto</p>
<p>Romuleam tandem, Fabioque salutis habenas</p>
<p>Credere ductori. Cui postquam tradita belli</p>
<p>Jura videt: «Non hunc, inquit, superaverit unquam</p>
<span class = "pagenum">395</span>
<p>Invidia, aut blando popularis gloria fuco,</p>
<span class = "linenum">615</span>
<p>Non astus fallax, non præda, aliusve cupido.</p>
<p>Bellandi vetus, ac laudum cladumque quieta</p>
<p>Mente capax; par ingenium castrisque togæque.»</p>
<p>Sic genitor Divum, recipitque ad sidera gressum.</p>

<p class = "indent">
<a name = "line6_619" id = "line6_619"> </a>
Hic, circumspectis nulli deprensus in armis,</p>
<span class = "linenum">620</span>
<p>Laudatusque Jovi, Fabius, mirabile quantum</p>
<p>Gaudebat reducem patriæ adnumerare reversus,</p>
<p>Duxerat egrediens quam secum in prælia, pubem.</p>
<p>Nec membris quisquam, natove pepercit amato</p>
<p>Acrius; aut vidit socium per bella cruorem</p>
<span class = "linenum">625</span>
<p>Tristior: atque idem, perfusus sanguine victor</p>
<p>Hostili, plenis repetebat mœnia castris.</p>

<p class = "indent">
<a name = "line6_627" id = "line6_627"> </a>
Stirpe genus clarum, cæloque adfinis origo:</p>
<p>Nam remeans longis olim Tirynthius oris,</p>
<span class = "pagenum">396</span>
<p>Et triplicis monstri famam, et spectacula captas</p>
<span class = "linenum">630</span>
<p>Mira boves hac, qua fulgent nunc mœnia Romæ,</p>
<p>Egit ovans. Tunc Arcadius (sic fama) locabat</p>
<p>Inter desertos fundata Palatia dumos</p>
<p>Paupere sub populo ductor; quum regia virgo,</p>
<p>Hospite victa sacro, Fabium de crimine læto</p>
<span class = "linenum">635</span>
<p>Procreat, et magni commiscet seminis ortus</p>
<p>Arcas in Herculeos mater ventura nepotes.</p>
<p>Ter centum domus hæc Fabios armavit in hostem,</p>
<p>Limine progressos uno; pulcherrima quorum</p>
<p>Cunctando Fabius superavit facta, ducemque</p>
<span class = "linenum">640</span>
<p>Hannibalem æquando: tantus tunc, Pœne, fuisti!</p>

<p class = "indent">
<a name = "line6_641" id = "line6_641"> </a>
Dum se perculsi renovant in bella Latini,</p>
<p>Turbatus Jove, et exuta spe mœnia Romæ</p>
<span class = "pagenum">397</span>
<p>Pulsandi, colles Umbros atque arva petebat</p>
<p>Hannibal, excelso summi qua vertice montis</p>
<span class = "linenum">645</span>
<p>Devexum lateri pendet Tuder, atque ubi latis</p>
<p>Projecta in campis nebulas exhalat inertes,</p>
<p>Et sedet ingentem pascens Mevania taurum,</p>
<p>Dona Jovi: tum Palladios se fundit in agros</p>
<p>Picenum dives prædæ; atque, errantibus armis,</p>
<span class = "linenum">650</span>
<p>Quo spolia invitant, transfert populantia signa;</p>
<p>Donec pestiferos mitis Campania cursus</p>
<span class = "pagenum">408</span>
<p>Tardavit, bellumque sinu indefensa recepit.</p>

<p class = "indent">
<a name = "line6_653" id = "line6_653"> </a>
Hic dum stagnosi spectat templumque domosque</p>
<p>Literni ductor, varia splendentia cernit</p>
<span class = "linenum">655</span>
<p>Pictura, belli patribus monimenta prioris</p>
<p>Exhausti (nam porticibus signata manebant),</p>
<p>Quîs inerat longus rerum et spectabilis ordo.</p>
<p>Primus bella truci suadebat Regulus ore,</p>
<p>Bella neganda, viro si noscere fata daretur!</p>
<span class = "pagenum">409</span>
<span class = "linenum">660</span>
<p>At princeps Pœnis indicta more parentum</p>
<p>Appius adstabat pugna, lauroque revinctus</p>
<p>Justum Sarrana ducebat cæde triumphum.</p>
<p>Æquoreum juxta decus, et navale tropæum,</p>
<p>Rostra gerens, nivea surgebat mole columna:</p>
<span class = "linenum">665</span>
<p>Exuvias Marti donumque Duilius, alto</p>
<p>Ante omnes mersa Pœnorum classe, dicabat:</p>
<p>Cui, nocturnus honos, funalia clara, sacerque</p>
<p>Post epulas tibicen adest; castosque penates</p>
<p>Insignis læti repetebat murmure cantus.</p>

<span class = "pagenum">400</span>
<span class = "linenum">670</span>
<p class = "indent">
<a name = "line6_670" id = "line6_670"> </a>
Cernit et extremos defuncti civis honores:</p>
<p>Scipio ductoris celebrabat funera Pœni,</p>
<p>Sardoa victor terra. Videt inde ruentem</p>
<p>Litoribus Libycis dispersa per agmina pubem;</p>
<p>Instabat crista fulgens, et terga premebat</p>
<span class = "linenum">675</span>
<p>Regulus: Autololes, Nomadesque, et Maurus, et Hammon,</p>
<p>Et Garamas positis dedebant oppida telis.</p>
<p>Lentus arenoso spumabat Bagrada campo</p>
<p>Viperea sanie, turmisque minantibus ultro</p>
<p>Pugnabat serpens, et cum duce bella gerebat.</p>

<span class = "linenum">680</span>
<p class = "indent">
<a name = "line6_680" id = "line6_680"> </a>
Nec non projectum puppi, frustraque vocantem</p>
<p>Numina, Amyclæum mergebat perfida ponto</p>
<p>Rectorem manus, et seras tibi, Regule, pœnas</p>
<p>Xanthippus digni pendebat in æquore leti.</p>
<span class = "pagenum">401</span>
<p>Addiderant geminas medio consurgere fluctu</p>
<span class = "linenum">685</span>
<p>Ægates; laceræ circum fragmenta videres</p>
<p>Classis, et effusos fluitare in gurgite Pœnos.</p>
<p>Possessor pelagi, pronaque Lutatius aura</p>
<p>Captivas puppes ad litora victor agebat.</p>
<p>Hæc inter, cinctus legatorum ordine Hamilcar,</p>
<span class = "pagenum">402</span>
<span class = "linenum">690</span>
<p>Ductoris genitor, cunctarum ab imagine rerum</p>
<p>Totius in sese vulgi converterat ora.</p>
<p>Sed pacis faciem, et pollutas fœderis aras,</p>
<p>Deceptumque Jovem, ac dictantes jura Latinos</p>
<p>Cernere erat: strictas trepida cervice secures</p>
<span class = "linenum">695</span>
<p>Horrebat Libys, ac submissis ordine palmis</p>
<p>Orantes veniam, jurabant inrita pacta.</p>
<p>Hæc Eryce e summo spectabat læta Dione.</p>

<p class = "indent">
<a name = "line6_698" id = "line6_698"> </a>
Quæ postquam infesto percensuit omnia vultu</p>
<p>Adridens Pœnus, lenta proclamat ab ira:</p>
<span class = "linenum">700</span>
<p>«Non leviora dabis nostris inscribere tectis</p>
<p>Acta meæ dextræ: captam, Carthago, Saguntum</p>
<p>Da spectare, simul ferro flammaque ruentem;</p>
<span class = "pagenum">403</span>
<p>Perfodiant patres natorum membra: nec Alpes</p>
<p>Exiguus domitas capiet locus; ardua celsis</p>
<span class = "linenum">705</span>
<p>Persultet juga victor equis Garamasque Nomasque.</p>
<p>Addes Ticini spumantes sanguine ripas,</p>
<p>Et nostrum Trebiam, et Trasymeni litora Tuscis</p>
<p>Clausa cadaveribus: ruat ingens corpore et armis</p>
<p>Flaminius: fugiat consul manante cruore</p>
<span class = "linenum">710</span>
<p>Scipio, et ad socios nati cervice vehatur.</p>
<p>Hæc mitte in populos, et adhuc majora dabuntur.</p>
<p>Flagrantem effinges facibus, Carthago, Libyssis</p>
<p>Romam, et dejectum Tarpeia rupe Tonantem.</p>
<p>Interea vos, ut dignum est, ista, ocius ite,</p>
<span class = "linenum">715</span>
<p>O juvenes, quorum dextris mihi tanta geruntur,</p>
<p>In cineres monimenta date, atque involvite flammis.»</p>
</div>


<hr class = "mid">

<span class = "pagenum">404</span>

<h2><a name = "liber7" id = "liber7">
LIBER SEPTIMUS.</a></h2>

<hr class = "mid">

<h4><a name = "lib7_arg" id = "lib7_arg">ARGUMENTUM.</a></h4>

<div class = "argument">

<p><span class = "smallcaps">Q. Fabius Maximus Cunctator</span>, in quo
omnis Romanorum spes sita est, cum novo exercitu, ex civibus sociisque
conscripto, ad bellum proficiscitur, quod prudentia cautisque consiliis,
quibus solus omnium, quas ducit, copiarum vires æquat, gerere statutum
habet cum animo ac deliberatum; <a href = "#line7_1">1-19</a>.</p>

<p>At Hannibal, quam primum de creatione novi summique magistratus fama
ad ipsum pervenit, Dictatoris genus et res ab ipso gestas a captivis
percontatur, ex quibus Cilnius ducem Rom. ejusque gentem amplissimis
verbis ornat, et ita indignationem quidem Pœni in se convertit, sed e
malis, quibus urgetur, supplicio se emergere frustra cupit; <a href =
"#line7_20">20-73</a>.</p>

<p>Dum Romæ, votis rite nuncupatis, cives cum conjugibus supplicatum
eunt et sacris operantur, Fabius strenue iter facit, disciplinamque
militarem ad pristinos mores redigit; <a href =
"#line7_74">74-95</a>.</p>

<p>Castris deinde jam in conspectu hostium positis, Pœnus, certa
victoriæ spe inductus, nullam dimicandi moram facit, et vallatos
maledictis ad certamen provocat; <a href = "#line7_96">96-122</a>.</p>

<p>Verum ubi quieta omnia apud Romanos, nec castra ullo tumultu mota
videt, re infecta in Apuliam transit, variisque dolis constantem
Dictatoris animum tentare et circumvenire conatur; <a href =
"#line7_123">123-145</a>.</p>

<p>Quum ita quoque nihil proficit, omnisque spes in inritum cadit,
tacita jam cura animum incensus, quod nunc demum edocti malis Romani
parem Hannibali ducem quæsissent, in Campaniam exercitum reducit;
<a href = "#line7_146">146-158</a>.</p>

<p>Ibi amœnissimam Italiæ partem agrumque Falernum, qui generosissimo
vino abundabat, cujus faciendi rationem ipse Bacchus priscis temporibus
Falernum, hospitem suum, docuerat, inpune depopulatur;
<span class = "pagenum">405</span>
<a href = "#line7_159">159-211</a>.</p>

<p>Qua rei indignitate in castris Romanorum seditio movetur, quam Fabius
comprimit, habita oratione, qua ostendit, rempublicam, continuis
cladibus adflictam, non nisi prudentissima et cauta belli gerendi
ratione ab interitu vindicari posse, et rem tempusque ita postulare, ut
adversus ferocem tot victoriis hostem nihil temere audeant, nec, nisi
certa spes et commoda rei bene gerendæ occasio obferatur, summam rerum
universo periculo committant, sed ante omnia suæ saluti atque securitati
consulere, conatusque hostiles singulari potius arte, quam temeraria vi
inpedire studeant; <a href = "#line7_212">212-259</a>.</p>

<p>Invidia tamen Dictatoris augetur fraude ac dolo Hannibalis, qui ab
uno ejus agro, omnibus circa vastatis, ferrum ignemque abstineri jubet,
ut occultæ proditionis fœderisque clam cum hostibus icti suspicio
commoveatur; <a href = "#line7_260">260-267</a>.</p>

<p>Sed mox Pœnus suis se artibus peti sentit, agmenque suum repente
præter opinionem inter Calliculam montem, Formiana saxa ac Literni
stagna inclusum videt, via ad Casilinum obsessa; <a href =
"#line7_268">268-281</a>.</p>

<p>Quas insidias callide eludit, et noctis principio duces, Magonem,
Maraxen et Acherran somno excitat, militibusque tessera significat, quid
fieri velit: tum sarmentis ad cornua boum adligatis et incensis,
custodibus Romanis rei novitate terror incutitur; Pœnus vero salvus ex
faucibus elabitur, saltumque transgressus in agro Allifano castra ponit;
<a href = "#line7_282">282-376</a>.</p>

<p>Fabius confestim et ubivis hostem subsequitur; at non ita multo post,
sacrorum causa Romam profecturus, non imperio tantum, sed consilio etiam
ac prope precibus agit cum Minucio, ut, ratione potius quam fortuna
fretus, bellum administret, et exemplum, quod ad imitandum habeat,
sequatur; <a href = "#line7_377">377-408</a>.</p>

<p>Absente eo classis Pœnorum ex alto in portus Caietæ et Formiarum, in
finibus Campaniæ, invehitur, quo hostium adventu perterritæ Nereides ad
Protea, in antro, prope Capreas, commorantem, confugiunt, ut ab eo de
futura Italiæ fortuna cognoscant; <a href =
"#line7_409">409-434</a>.</p>

<p>Deus marinus, exposita Romanorum origine, a Trojanis, propter iniquum
Paridis judicium et Junonis iram debellatis et terra marique cum duce
Ænea jactatis, repetenda, prædicit, urbem eorum æternam fore, bellumque
Punicum II, quamvis Cannensis etiamnunc clades inpendeat, a Scipione
Africana gloriose confectum iri; <a href = "#line7_435">435-493</a>.</p>

<p>Quam fatorum seriem dum vates in antro reserat, Magister equitum,
inmemor monitorum Fabii, ferociter magis quam consulto rem gerit, et,
Hannibale, furoris ipsius alendi causa, fugam aliquoties simulante, jam
fama egregiæ victoriæ Romam perfertur; <a href =
"#line7_494">494-512</a>.</p>

<p>Hinc populi
<span class = "pagenum">406</span>
jussu æquatur ei imperium cum dictatore, qui invicto a civibus
hostibusque animo ad castra revertitur et exercitum dividit; <a href =
"#line7_513">513-522</a>.</p>

<p>Quo facto Minucius, secundis rebus delatoque sibi a populo honore
multo animosior ad omne periculum spernendum et quidvis audendum factus,
sine mora cum hoste iniquo confligit loco, et subito legiones omnisque
adeo respublica in maximo discrimine versantur; <a href =
"#line7_523">523-535</a>.</p>

<p>Jam cæsis aliis, aliis fugam circumspectantibus, Fabius, conspecta
procul turbata acie, militibusque et Q. Fabio, filio, qui irata mente
contraria suadebat, ad opem suis ferendam stimulatis, repente, velut
cælo demissus, legionibus, salutis suæ jam desperantibus, succurrit, et
hostibus, quorum magnam stragem ipse ejusque exemplo incitati Syllæ,
Crassi, Metellus, Furnius, Torquatus, Brutus, Cato et Q. Fabius edunt,
victoriam, civibus vero confessionem erroris extorquet; <a href =
"#line7_536">536-729</a>.</p>

<p>Minucius, inmerito hoc beneficio victus et nunc demum sentiens,
quanto satius sit, prudentia et cunctatione, quam temeritate, bellum
tali tempore administrare, castra cum Dictatore jungit, et, aris in
ipsius honorem exstructis vinoque ac dapibus Fabio, tanquam Deo,
libatis, <span class = "smallcaps">patrem</span> eum salutat; quod
exemplum milites sequuntur; <a href = "#line7_730">730-750</a>.</p>
</div>

<hr class = "tiny">

<div class = "text">

<p><a name = "line7_1" id = "line7_1"> </a>
<span class = "smallcaps">Interea</span> trepidis Fabius spes unica
rebus:</p>
<p>Ille quidem socios atque ægram vulnere præceps</p>
<p>Ausoniam armabat, viridique ad dura laborum</p>
<p>Bellator senio jam castra movebat in hostem.</p>
<span class = "pagenum">407</span>
<span class = "linenum">5</span>
<p>Sed mens humana major, nec tela, nec enses,</p>
<p>Nec fortes spectabat equos: tot millia contra</p>
<p>Pœnorum invictumque ducem, tot in agmina solus</p>
<p>Ibat, et in sese cuncta arma virosque gerebat.</p>
<p>Ac ni sacra seni vis inpressumque fuisset,</p>
<span class = "linenum">10</span>
<p>Sistere Fortunam cunctando adversa foventem,</p>
<p>Ultima Dardanii transisset nominis ætas.</p>
<p>Ille modum Superis in Punica castra favoris</p>
<p>Addidit, et Libyæ finem inter prospera bella</p>
<p>Vincendi statuit: tumefactum cladibus ille</p>
<span class = "linenum">15</span>
<p>Hesperiis lento Pœnum moderamine lusit.</p>
<p>Summe ducum, qui regna iterum labentia Trojæ</p>
<span class = "pagenum">408</span>
<p>Et fluxas Latii res, majorumque labores,</p>
<p>Qui Carmentis opes et sceptra Evandria servas,</p>
<p>Surge, age, et emerito sacrum caput insere cælo.</p>

<span class = "linenum">20</span>
<p class = "indent">
<a name = "line7_20" id = "line7_20"> </a>
At Libyæ ductor, postquam nova nomina lecto</p>
<p>Dictatore vigent, raptim mutata Latinis</p>
<p>Imperia haud frustra reputans, cognoscere avebat,</p>
<p>Quæ fortuna viro, quodnam decus; ultima fessis</p>
<p>Ancora cur Fabius, quem post tot Roma procellas</p>
<span class = "linenum">25</span>
<p>Hannibali putet esse parem: fervore carentes</p>
<span class = "pagenum">409</span>
<p>Angebant anni, fraudique inaperta senectus.</p>
<p>Ocius adcitum captivo ex agmine poscit</p>
<p>Progeniem ritusque ducis dextræque labores.</p>

<p class = "indent">
Cilnius, Arretî Tyrrhenis ortus in oris,</p>
<span class = "linenum">30</span>
<p>Clarum nomen erat; sed læva adduxerat hora</p>
<p>Ticini juvenem ripis, fususque ruentis</p>
<p>Vulnere equi, Libycis præbebat colla catenis.</p>
<p>Hic ardens extrema malis, et rumpere vitam:</p>
<p>«Non cum Flaminio tibi res, nec fervida Gracchi</p>
<span class = "linenum">35</span>
<p>In manibus consulta, inquit. Tirynthia gens est;</p>
<p>Quam si Fata tuis genuissent, Hannibal, oris,</p>
<span class = "pagenum">410</span>
<p>Terrarum imperium Carthaginis arce videres.</p>
<p>Non ego te longa serie per singula ducam:</p>
<p>Hoc sat erit; nosces Fabios certamine ab uno.</p>
<span class = "linenum">40</span>
<p>Veientum populi violata pace negabant</p>
<p>Adceptare jugum, ac vicino Marte furebat</p>
<p>Ad portas bellum, consulque ciebat ad arma.</p>
<p>Delectus vetiti; privataque castra Penates</p>
<p>Herculei inplevere: domo (mirabile) ab una</p>
<span class = "linenum">45</span>
<p>Patricius junctis exercitus ibat in armis.</p>
<p>Ter centum exsiluere duces: quocumque liberet,</p>
<p>Uno non pavidus rexisses bella magistro.</p>
<p>Sed, dirum egressis omen, scelerata minaci</p>
<span class = "pagenum">411</span>
<p>Stridentis sonitu tremuerunt limina portæ,</p>
<span class = "linenum">50</span>
<p>Maximaque Herculei mugivit numinis ara.</p>
<p>Invasere hostem; numerarique aspera virtus</p>
<p>Haud est passa viros, et plures milite cædes.</p>
<p>Sæpe globo densi, sæpe et per devia passim</p>
<p>Dispersi subiere, vicis meritique labore</p>
<span class = "linenum">55</span>
<p>Æquato: nulli quisquam virtute secundus,</p>
<p>Ducere ter centum Tarpeia ad templa triumphos.</p>
<p>Spes heu! fallaces oblitaque corda caducum</p>
<p>Mortali quodcumque datur! grex ille virorum,</p>
<p>Qui Fabia gente incolumi deforme putabat</p>
<span class = "linenum">60</span>
<p>Publica bella geri, pariter cecidere Deorum</p>
<p>Invidia, subitis circumvenientibus armis.</p>
<p>Nec tamen occisos est cur lætere: supersunt,</p>
<span class = "pagenum">412</span>
<p>Quod tibi sit Libyæque satis: certaverit unus</p>
<p>Ter centum dextris; tam vivida membra, laborque</p>
<span class = "linenum">65</span>
<p>Providus, et cauta sollertia tecta quiete.</p>
<p>Nec vero, calidi, nunc tu, cui sanguinis ætas,</p>
<p>Foderis in pugna velocius ilia planta</p>
<p>Bellatoris equi, frenisque momorderis ora.»</p>
<p>Quem cernens avidum leti post talia Pœnus,</p>
<span class = "linenum">70</span>
<p>«Nequidquam nostras, demens, ait, elicis iras,</p>
<p>Et captiva paras moriendo evadere vincla.</p>
<p>Vivendum est: arta serventur colla catena.»</p>
<p>Hæc juvenis, Divisque tumens ausisque secundis.</p>

<p class = "indent">
<a name = "line7_74" id = "line7_74"> </a>
At Patres Latiasque nurus raptabat ad aras</p>
<span class = "linenum">75</span>
<p>Cura Deum: mæsto subfusæ lumina vultu</p>
<p>Femineus matres graditur chorus; ordine longo</p>
<span class = "pagenum">413</span>
<p>Junoni pallam conceptaque vota dicabant.</p>
<p>«Huc ades, o regina Deum, gens casta precamur;</p>
<p>Et ferimus, digno quæcumque est nomine, turba</p>
<span class = "linenum">80</span>
<p>Ausonidum, pulchrumque, et acu subtemine fulvo</p>
<p>Quod nostræ nevere manus, venerabile donum.</p>
<p>Ac dum decrescit matrum metus, hoc tibi, Diva,</p>
<p>Interea velamen erit: si pellere nostris</p>
<p>Marmaricam terris nubem dabis, omnis in auro</p>
<span class = "linenum">85</span>
<p>Pressa tibi varia fulgebit gemma corona.»</p>
<p>Nec non et proprio venerantur Pallada dono,</p>
<p>Phœbumque, armigerumque Deum, primamque Dionen.</p>
<span class = "pagenum">414</span>
<p>Tanta adeo, quum res trepidæ, reverentia Divum</p>
<p>Nascitur! at raræ fumant felicibus aræ.</p>

<span class = "linenum">90</span>
<p class = "indent">
Dum Roma antiquos templis indicit honores,</p>
<p>Jam Fabius, tacito procedens agmine, et arte</p>
<p>Bellandi, lento similis, præcluserat omnes</p>
<p>Fortunæque hostique vias: discedere signis</p>
<p>Haud licitum; summumque decus, quo tollis ad astra</p>
<span class = "linenum">95</span>
<p>Imperii, Romane, caput, parere docebat.</p>
<p><a name = "line7_96" id = "line7_96"> </a>
Verum ubi prima satis conspecta in montibus altis</p>
<p>Signa procul, fulsitque novis exercitus armis,</p>
<p>Adrectæ spes Sidoniæ, fervetque secundis</p>
<p>Fortunæ juvenis: vincendi sola videtur,</p>
<span class = "pagenum">415</span>
<span class = "linenum">100</span>
<p>Quod nondum steterint acies, mora. «Pergite, clamat:</p>
<p>Ite citi, ruite ad portas, propellite vallum</p>
<p>Pectoribus: quantum campi distamus, ad umbras</p>
<p>Tantum hosti superest. Resides ad bella vocantur,</p>
<p>Quîs pudeat certare, senes: quodcumque videtis,</p>
<span class = "linenum">105</span>
<p>Hoc reliquum est, primo damnatum, ut inutile, bello.</p>
<p>En, ubi nunc Gracchi, atque ubi nunc sunt fulmina gentis</p>
<p>Scipiadæ? pulsi Ausonia, non ante paventem</p>
<p>Dimisere fugam, quam terror ad ultima mundi</p>
<p>Oceanumque tulit: profugus nunc errat uterque,</p>
<span class = "linenum">110</span>
<p>Nomina nostra tremens, et ripas servat Iberi.</p>
<p>Est etiam, cur Flaminio mihi gloria cæso</p>
<p>Creverit; et titulis libeat cur figere nostris</p>
<p>Crudum Marte viri nomen. Quot demere noster</p>
<span class = "pagenum">416</span>
<p>Huic annos Fabio gladius valet! et tamen audet.</p>
<span class = "linenum">115</span>
<p>Audeat! haud ultra faxo spectetur in armis.»</p>

<p class = "indent">
Talia vociferans volucri rapit agmina cursu,</p>
<p>Ac, prævectus equo, nunc dextra provocat hostem,</p>
<p>Nunc voce increpitat; missa nunc eminus hasta</p>
<p>Fertur ovans, pugnæque agitat simulacra futuræ.</p>
<span class = "linenum">120</span>
<p>Ut Thetidis proles Phrygiis Vulcania campis</p>
<p>Arma tulit, clipeo amplexus terramque, polumque,</p>
<p>Maternumque fretum, totumque in imagine mundum.</p>

<p class = "indent">
<a name = "line7_123" id = "line7_123"> </a>
Cassarum sedet irarum spectator, et alti</p>
<p>Celsus colle jugi domat exsultantia corda,</p>
<span class = "linenum">125</span>
<p>Infractasque minas dilato Marte fatigat</p>
<p>Sollers cunctandi Fabius: ceu nocte sub atra</p>
<p>Munitis pastor stabulis per ovilia clusum</p>
<p>Inpavidus somni servat pecus; effera sævit,</p>
<p>Atque inpasta truces ululatus turba luporum</p>
<span class = "linenum">130</span>
<p>Exercet, morsuque quatit restantia claustra.</p>

<span class = "pagenum">417</span>
<p class = "indent">
Inritus incepti movet inde, atque Apula tardo</p>
<p>Arva Libys passu legit, ac nunc valle residit</p>
<p>Conditus occulta, si præcipitare sequentem,</p>
<p>Atque inopinata detur circumdare fraude;</p>
<span class = "linenum">135</span>
<p>Nunc nocturna parat cæcæ celantibus umbris</p>
<p>Furta viæ, retroque abitum fictosque timores</p>
<p>Adsimulat; nunc castra citus deserta relicta</p>
<p>Ostentat præda, atque invitat prodigus hostem.</p>
<p>Qualis Mæonia passim Mæandrus in ora,</p>
<span class = "linenum">140</span>
<p>Quum sibi gurgitibus flexis revolutus oberrat.</p>
<p>Nulla vacant incepta dolis: simul omnia versat,</p>
<p>Miscetque exacuens varia ad conamina mentem.</p>
<p>Sicut aquæ splendor, radiatus lampade solis,</p>
<p>Dissultat per tecta, vaga sub imagine vibrans</p>
<span class = "linenum">145</span>
<p>Luminis, et tremula laquearia verberat umbra.</p>

<span class = "pagenum">418</span>
<p class = "indent">
<a name = "line7_146" id = "line7_146"> </a>
Jamque dolore furens ita secum inmurmurat iræ:</p>
<p>«Obvia si primus nobis hic tela tulisset,</p>
<p>Nullane nunc Trebiæ et Trasymeni nomina? nulli</p>
<p>Lugerent Itali? nunquam Phaethontius amnis</p>
<span class = "linenum">150</span>
<p>Sanguinea pontum turbasset decolor unda?</p>
<p>Inventum, dum se cohibet, terimurque sedendo,</p>
<p>Vincendi genus; et quoties, velut obvius iret,</p>
<span class = "pagenum">419</span>
<p>Discinxit ratione dolos, fraudesque resolvit!»</p>
<p>Hæc secum, mediam somni quum buccina noctem</p>
<span class = "linenum">155</span>
<p>Divideret; jamque, excubias sortitus iniquas,</p>
<span class = "pagenum">420</span>
<p>Tertius abrupta vigil iret ad arma quiete.</p>
<p>Vertit iter, Daunique retro tellure relicta,</p>
<p>Campanas remeat notus populator in oras.</p>
<p><a name = "line7_159" id = "line7_159"> </a>
Hic vero, intravit postquam uberis arva Falerni,</p>
<span class = "linenum">160</span>
<p>(Dives ea, et nunquam tellus mentita colono)</p>
<p>Addunt frugiferis inimica incendia ramis.</p>

<p class = "indent">
Haud fas, Bacche, tuos tacitum tramittere honores,</p>
<p>Quanquam magna incepta vocant: memorabere, sacri</p>
<span class = "pagenum">421</span>
<p>Largitor laticis, gravidæ cui nectare vites</p>
<span class = "linenum">165</span>
<p>Nulli dant prælis nomen præferre Falernis.</p>
<p>Massica sulcabat meliore Falernus in ævo</p>
<p>Ensibus ignotis senior juga: pampinus umbras</p>
<p>Nondum uva virides nudo texebat in arvo;</p>
<p>Pocula nec norant succis mulcere Lyæi,</p>
<span class = "linenum">170</span>
<p>Fonte sitim et pura soliti defendere lympha.</p>
<p>Adtulit hospitio, pergentem ad litora Calpes</p>
<p>Extremumque diem, pes dexter et hora Lyæum;</p>
<p>Nec pigitum parvosque lares humilisque subire</p>
<span class = "pagenum">422</span>
<p>Limina cælicolam tecti: cepere volentem</p>
<span class = "linenum">175</span>
<p>Fumosi postes, et ritu pauperis ævi</p>
<p>Ante focos mensæ: lætus nec senserat hospes</p>
<p>Advenisse Deum; sed enim de more parentum</p>
<p>Grato cursabat studio, instabatque senectæ,</p>
<p>Donec opes festas puris nunc poma canistris</p>
<span class = "linenum">180</span>
<p>Composuit, nunc inriguis citus extulit hortis</p>
<p>Rorantes humore dapes: tum lacte favisque</p>
<p>Distinxit dulces epulas, nulloque cruore</p>
<p>Polluta castus mensa cerealia dona</p>
<p>Adtulit, ac primum Vestæ decerpsit honorem</p>
<span class = "linenum">185</span>
<p>Undique, et in mediam jecit libamina flammam.</p>

<span class = "pagenum">423</span>
<p class = "indent">
Deesse tuos latices, hac sedulitate senili</p>
<p>Captus, Iacche, vetas: subito (mirabile dictu)</p>
<p>Fagina pampineo spumarunt pocula succo,</p>
<p>Pauperis hospitii pretium; vilisque rubenti</p>
<span class = "linenum">190</span>
<p>Fluxit mulctra mero, et quercu in cratera cavata</p>
<p>Dulcis odoratis humor sudavit ab uvis.</p>

<p class = "indent">
«En cape, Bacchus ait, nondum tibi nota, sed olim</p>
<p>Viticolæ nomen pervulgatura Falerni,</p>
<p>Munera»: et haud ultra latuit Deus: inde nitentem</p>
<span class = "linenum">195</span>
<p>Lumine purpureo frontem cinxere corymbi,</p>
<span class = "pagenum">424</span>
<p>Et fusæ per colla comæ, dextraque pependit</p>
<p>Cantharus, ac vitis, thyrso delapsa virenti,</p>
<p>Festas Nysæo redimivit palmite mensas.</p>
<p>Nec facilis læto certasse, Falerne, sapori,</p>
<span class = "linenum">200</span>
<p>Postquam iterata tibi sunt pocula, jam pede risum,</p>
<p>Jam lingua titubante moves, patrique Lyæo</p>
<p>Tempora quassatus grates et præmia digna</p>
<p>Vix intellectis conaris reddere verbis,</p>
<p>Donec composuit luctantia lumina Somnus,</p>
<span class = "linenum">205</span>
<p>Somnus, Bacche, tibi comes additus. Hic ubi primo</p>
<p>Ungula dispersit rores Phaethontia Phœbo,</p>
<p>Uviferis late florebat Massicus arvis,</p>
<p>Miratus nemora, et lucentes sole racemos.</p>
<span class = "pagenum">425</span>
<p>Id monti decus, atque ex illo tempore dives</p>
<span class = "linenum">210</span>
<p>Tmolus, et ambrosiis Ariusia pocula succis,</p>
<p>Ac Methymna ferox lacubus cessere Falernis.</p>

<p class = "indent">
<a name = "line7_212" id = "line7_212"> </a>
Hæc tum vasta dabat, terrisque infestus agebat</p>
<p>Hannibal, et sicci stimulabant sanguinis enses,</p>
<p>Ludificante ducem Fabio: jamque inproba castris</p>
<span class = "linenum">215</span>
<p>Ausoniis vota, et pugnandi prava libido</p>
<p>Gliscebat; proni decurrere monte parabant.</p>

<p class = "indent">
Da famæ, da, Musa, virum, cui vincere bina</p>
<p>Concessum castra, et geminos domitare furores.</p>
<p>«Fervida si nobis corda, abruptumque putassent</p>
<span class = "pagenum">426</span>
<span class = "linenum">220</span>
<p>Ingenium Patres, et si clamoribus, inquit,</p>
<p>Turbari facilem mentem; non ultima rerum,</p>
<p>Et deplorati mandassent Martis habenas.</p>
<p>Stat pensata diu belli sententia; vincam</p>
<p>Servare invitos, urgentesque ultima fata.</p>
<span class = "linenum">225</span>
<p>Nulli per Fabium e vobis cecidisse licebit.</p>
<p>Si lucis piget, et supremis esse cupido est</p>
<p>Nominis Ausonii, tædetque in tempore tali</p>
<p>Nullum clade nova, claræque fragore ruinæ</p>
<p>Insignem fecisse locum; revocandus ab atris</p>
<span class = "linenum">230</span>
<p>Flaminius vobis est sedibus: ille ruendi</p>
<p>Jam dudum properans signum auspiciumque dedisset.</p>

<span class = "pagenum">427</span>
<p class = "indent">
«An nondum præceps vicinaque fata videtis?</p>
<p>Una, ut debellet, satis est victoria Pœno.</p>
<p>State, viri, et sentite ducem: quum optabile tempus</p>
<span class = "linenum">235</span>
<p>Deposcet dextras, tunc ista ferocia dicta</p>
<p>Æquentur factis. Non est, mihi credite, non est</p>
<p>Arduus in pugnas ferri labor: una reclusis</p>
<p>Omnes jam portis in campum effuderit hora.</p>
<p>Magnum illud solisque datum, quos mitis euntes</p>
<span class = "linenum">240</span>
<p>Jupiter adspexit, magnum est, ex hoste reverti.</p>
<p>Fortunæ Libys incumbit, flatuque secundo</p>
<p>Fidit agens puppim: dum desinat aura, sinusque</p>
<p>Destituat tumidos subducto flamine ventus,</p>
<p>In rem cunctari fuerit. Non ulla perenni</p>
<span class = "linenum">245</span>
<p>Amplexu Fortuna fovet: jam copia quanto</p>
<p>Artior est nullo Tyriis certamine! quantum</p>
<p>Detritum est famæ! quin inter cetera nostra</p>
<p>Haud laude abfuerit, modo qui.... Sed parcere dictis</p>
<span class = "pagenum">428</span>
<p>Sit melius. Jam vos acies et prælia et hostem</p>
<span class = "linenum">250</span>
<p>Poscitis? o maneat, Superi, fiducia talis!</p>
<p>Interea, exclusa majoris sorte pericli,</p>
<p>Me solum, quæso, toti me opponite bello.»</p>

<p class = "indent">
His dictis fractus furor, et rabida arma quierunt.</p>
<p>Ut, quum turbatis placidum caput extulit undis</p>
<span class = "linenum">255</span>
<p>Neptunus, totumque videt, totique videtur</p>
<p>Regnator ponto, sævi fera murmura venti</p>
<p>Dimittunt, nullasque movent in frontibus alas;</p>
<p>Tum, sensim infusa tranquilla per æquora pace,</p>
<p>Languentes tacito lucent in litore fluctus.</p>

<span class = "linenum">260</span>
<p class = "indent">
<a name = "line7_260" id = "line7_260"> </a>
Sensit cura sagax Pœni, fraudisque veneno</p>
<span class = "pagenum">429</span>
<p>Adgreditur mentes. Pauca atque hæc ruris aviti</p>
<p>Jugera, nec multis Fabius vertebat aratris;</p>
<p>Massicus uviferis addebat nomina glebis.</p>
<p>Hinc pestem placitum moliri, et spargere causas</p>
<span class = "linenum">265</span>
<p>In castra ambiguas: ferro flammisque pepercit,</p>
<p>Suspectamque loco pacem dedit arte maligna,</p>
<p>Ceu clandestino traheretur fœdere bellum.</p>

<p class = "indent">
<a name = "line7_268" id = "line7_268"> </a>
Intellectus erat Fabio, Tyriosque videbat</p>
<p>Dictator sævire dolos: at non vacat ægre</p>
<span class = "linenum">270</span>
<p>Invidiam gladios inter lituosque timere,</p>
<p>Et dubia morsus famæ depellere pugna;</p>
<p>Donec reptantem, et nequidquam sæpe trahendo</p>
<p>Huc illuc castra, ac scrutantem prælia Pœnum,</p>
<span class = "pagenum">430</span>
<p>Qua nemorosa juga, et scopulosi vertice colles</p>
<span class = "linenum">275</span>
<p>Exsurgunt, clausit sparsa ad divortia turma.</p>
<p>Hinc Læstrygoniæ saxoso monte premebant</p>
<p>A tergo rupes; undosis squalida terris</p>
<p>Hinc Literna palus: nec ferri aut militis usum</p>
<p>Poscebat regio; septos sed fraude locorum</p>
<span class = "linenum">280</span>
<p>Arta fames, pœnas miseræ exactura Sagunti,</p>
<p>Urgebat, finisque aderat Carthaginis armis.</p>

<p class = "indent">
<a name = "line7_282" id = "line7_282"> </a>
Cuncta per et terras et lati stagna profundi</p>
<p>Condiderat somnus, positoque labore dierum,</p>
<p>Pacem nocte datam mortalibus orbis agebat.</p>
<span class = "linenum">285</span>
<p>At non Sidonium curis flagrantia corda</p>
<p>Ductorem, vigilesque metus haurire sinebant</p>
<p>Dona soporiferæ noctis: nam membra cubili</p>
<span class = "pagenum">431</span>
<p>Erigit, et fulvi circumdat pelle leonis,</p>
<p>Qua super instratos projectus gramine campi</p>
<span class = "linenum">290</span>
<p>Presserat ante toros: tunc ad tentoria fratris</p>
<p>Fert gressus vicina citos; nec degener ille</p>
<p>Belligeri ritus, taurino membra jacebat</p>
<p>Effultus tergo, et mulcebat tristia somno.</p>
<p>Haud procul hasta viri terræ defixa propinquæ,</p>
<span class = "linenum">295</span>
<p>Et dira e summa pendebat cuspide cassis:</p>
<p>At clipeus circa, loricaque, et ensis, et arcus,</p>
<p>Et telum Baliare simul tellure quiescunt.</p>
<p>Juxta lecta manus, juvenes in Marte probati;</p>
<p>Et sonipes strato carpebat gramina dorso.</p>

<span class = "linenum">300</span>
<p class = "indent">
Ut pepulere levem intrantis vestigia somnum,</p>
<p>«Heus! inquit (pariterque manus ad tela ferebat),</p>
<p>Quæ te cura vigil fessum, germane, fatigat?»</p>
<p>Ac jam constiterat, sociosque in cespite fusos</p>
<p>Incussa revocat castrorum ad munera planta,</p>
<span class = "linenum">305</span>
<p>Quum Libyæ ductor: «Fabius me noctibus ægris,</p>
<span class = "pagenum">432</span>
<p>In curas Fabius nos excitat; illa senectus,</p>
<p>Heu! fatis quæ sola meis currentibus obstat.</p>
<p>Cernis ut armata circumfundare corona,</p>
<p>Et vallet clausos conlectus miles in orbe.</p>
<span class = "linenum">310</span>
<p>Verum, age, nunc quoniam res artæ, percipe porro,</p>
<p>Quæ meditata mihi. Latos conrepta per agros</p>
<p>Armenta adsueto belli de more sequuntur.</p>
<p>Cornibus arentes edicam innectere ramos,</p>
<p>Sarmentique leves fronti religare maniplos;</p>
<span class = "linenum">315</span>
<p>Admotus quum fervorem disperserit ignis,</p>
<p>Ut passim exsultent stimulante dolore juvenci,</p>
<p>Et vaga per colles cervice incendia jactent.</p>
<p>Tum terrore novo trepidus laxabit iniquas</p>
<p>Custos excubias, majoraque nocte timebit.</p>
<span class = "linenum">320</span>
<p>Si cordi consulta (moras extrema recusant),</p>
<p>Adcingamur, ait.» Gemino tentoria gressu</p>
<p>Inde petunt: ingens clipeo cervice reposta</p>
<span class = "pagenum">433</span>
<p>Inter equos, interque viros, interque jacebat</p>
<p>Capta manu spolia et rorantia cæde Maraxes,</p>
<span class = "linenum">325</span>
<p>Ac dirum, in somno ceu bella capesseret, amens</p>
<p>Clamorem tum forte dabat, dextraque tremente</p>
<p>Arma toro et notum quærebat fervidus ensem.</p>

<p class = "indent">
Huic Mago, inversa quatiens ut dispulit hasta</p>
<p>Bellantem somnum: «Tenebris, fortissime ductor,</p>
<span class = "linenum">330</span>
<p>Iras compesce, atque in lucem prælia differ.</p>
<p>Ad fraudem occultamque fugam tutosque receptus</p>
<p>Nunc nocte utendum est: arentes nectere frondes</p>
<p>Cornibus, et latis adcensa inmittere silvis</p>
<p>Armenta, obpositi reserent quo claustra manipli,</p>
<span class = "linenum">335</span>
<p>Germanus parat, atque obsessa evellere castra.</p>
<p>Emergamus, et hic Fabio persuadeat astus,</p>
<p>Non certare dolis.» Nihil hinc cunctante, sed acris</p>
<p>Incepti læto juvene, ad tentoria Acherræ</p>
<p>Festinant, cui parca quies, minimumque soporis,</p>
<span class = "linenum">340</span>
<p>Nec notum somno noctes æquare: feroci</p>
<p>Pervigil inservibat equo, fessumque levabat</p>
<p>Tractando, et frenis ora exagitata fovebat.</p>
<span class = "pagenum">434</span>
<p>At socii renovant tela, arentemque cruorem</p>
<p>Ferro detergent, et dant mucronibus iras.</p>

<span class = "linenum">345</span>
<p class = "indent">
Quid fortuna loci poscat, quid tempus, et ipsi</p>
<p>Quænam agitent, pandunt, et cœptis ire ministrum</p>
<p>Haud segnem hortantur: discurrit tessera castris,</p>
<p>Intentique docent, quæ sint properanda, monentque</p>
<p>Quisque suos: instat trepidis, stimulatque ruentes</p>
<span class = "linenum">350</span>
<p>Navus abire timor, dum cæca silentia, dumque</p>
<p>Majores umbræ: rapida jam subdita peste</p>
<p>Virgulta, atque altis surgunt e cornibus ignes.</p>

<p class = "indent">
Hic vero ut, gliscente malo et quassantibus ægra</p>
<p>Armentis capita, adjutæ pinguescere flammæ</p>
<span class = "pagenum">435</span>
<span class = "linenum">355</span>
<p>Cœpere, et vincens fumos erumpere vertex:</p>
<p>Per colles dumosque, (lues agit atra) per altos</p>
<p>Saxosi scopulos montis lymphata feruntur</p>
<p>Corpora anhela boum, atque obsessis naribus igni</p>
<p>Luctantur frustra rabidi mugire juvenci.</p>
<span class = "linenum">360</span>
<p>Per juga, per valles errat Vulcania pestis,</p>
<p>Nusquam stante malo, vicinaque litora fulgent:</p>
<p>Quam multa, adfixus cælo sub nocte serena,</p>
<p>Fluctibus e mediis sulcator navita ponti</p>
<p>Astra videt; quam multa videt, fervoribus atris</p>
<span class = "linenum">365</span>
<p>Quum Calabros urunt ad pinguia pabula saltus,</p>
<span class = "pagenum">436</span>
<p>Vertice Gargani residens incendia pastor.</p>

<p class = "indent">
At facie subita volitantum montibus altis</p>
<p>Flammarum, quîs tunc cecidit custodia sorti,</p>
<p>Horrere, atque ipsos nullo spargente vagari</p>
<span class = "linenum">370</span>
<p>Credere, et indomitos pasci sub collibus ignes.</p>
<p>Cælone exciderint, et magna fulmina dextra</p>
<p>Torserit Omnipotens, an cæcis rupta cavernis</p>
<p>Fuderit egestas adcenso sulfure flammas</p>
<p>Infelix tellus, media in formidine quærunt.</p>
<span class = "linenum">375</span>
<p>Jamque abeunt; faucesque viæ citus occupat armis</p>
<p>Pœnus, et in patulos exsultans emicat agros.</p>
<p><a name = "line7_377" id = "line7_377"> </a>
Huc tamen usque vigil processerat arte regendi</p>
<p>Dictator, Trebiam et Tusci post stagna profundi,</p>
<p>Esset ut Hannibali Fabium Romanaque tela</p>
<span class = "linenum">380</span>
<p>Evasisse satis: quin et vestigia pulsi</p>
<p>Et gressus premeret castris, nisi sacra vocarent</p>
<span class = "pagenum">437</span>
<p>Ad patrios veneranda Deos: tum, versus ad Urbem,</p>
<p>Adloquitur juvenem, cui mos tramittere signa</p>
<p>Et belli summam primasque jubebat habenas,</p>
<span class = "linenum">385</span>
<p>Atque his præformat dictis, fingitque monendo:</p>

<p class = "indent">
«Si factis nondum, Minuci, te cauta probare</p>
<p>Erudiit Fortuna meis; nec ducere verba</p>
<p>Ad verum decus, ac pravis arcere valebunt.</p>
<p>Vidisti clausum Hannibalem: nil miles et alæ</p>
<span class = "linenum">390</span>
<p>Juvere, aut densis legio conferta maniplis.</p>
<p>Testor te, solus clausi; nec deinde morabor.</p>
<p>Dis sine me libare dapem et solennia ferre:</p>
<p>Hunc iterum atque iterum vinctum vel montibus altis,</p>
<p>Amnibus aut rapidis (modo pugna absistite) tradam.</p>
<span class = "pagenum">438</span>
<span class = "linenum">395</span>
<p>Interea (crede experto, non fallimus) ægris</p>
<p>Nil movisse salus rebus: sit gloria multis,</p>
<p>Et placeat, quippe egregium, prosternere ferro</p>
<p>Hostem; sed Fabio sit vos servasse triumphus.</p>
<p>Plena tibi castra atque intactus vulnere miles</p>
<span class = "linenum">400</span>
<p>Creditur: hos nobis (erit hæc tibi gloria) redde.</p>
<p>Jam cernes Libycum hunc vallo adsultare leonem,</p>
<p>Jam prædas obferre tibi, jam vertere terga,</p>
<p>Respectantem adeo, atque iras cum fraude coquentem.</p>
<p>Claude, oro, castra, et cunctas spes eripe pugnæ.</p>
<span class = "linenum">405</span>
<p>Hæc monuisse satis: sed si compescere corda</p>
<p>Non datur oranti, magno te jure pioque</p>
<p>Dictator capere arma veto.» Sic castra relinquens</p>
<p>Vallarat monitis, ac se referebat ad Urbem.</p>

<p class = "indent">
<a name = "line7_409" id = "line7_409"> </a>
Ecce autem flatu classis Phœnissa secundo</p>
<span class = "pagenum">439</span>
<span class = "linenum">410</span>
<p>Litora Caietæ, Læstrygoniosque recessus</p>
<p>Sulcabat rostris, portusque intrarat apertos,</p>
<p>Ac totus multo spumabat remige pontus;</p>
<p>Quum trepidæ fremitu vitreis e sedibus antri</p>
<p>Æquoreæ pelago simul emersere sorores,</p>
<span class = "linenum">415</span>
<p>Ac possessa vident infestis litora proris.</p>
<p>Tum magno perculsa metu Nereia turba,</p>
<p>Adtonitæ propere refluunt ad limina nota,</p>
<p>Teleboum medio surgunt qua regna profundo,</p>
<span class = "pagenum">440</span>
<p>Pumiceæque procul sedes: inmanis in antro</p>
<span class = "linenum">420</span>
<p>Conditur abrupto Proteus, ac spumea late</p>
<p>Cautibus objectis rejectat cærula vates.</p>

<p class = "indent">
Is postquam (sat gnarus enim rerumque metusque)</p>
<p>Per varias lusit formas, et terruit atri</p>
<p>Serpentis squamis, horrendaque sibila torsit,</p>
<span class = "linenum">425</span>
<p>Aut fremuit torvo mutatus membra leone,</p>
<p>«Dicite, ait, quæ causa viæ? quisve ora repente</p>
<p>Pervasit pallor? cur scire futura libido?»</p>

<p class = "indent">
Ad quæ Cymodoce, Nympharum maxima natu</p>
<p>Italidum: «Nosti nostros, præsage, timores.</p>
<span class = "linenum">430</span>
<p>Quid Tyriæ classes ereptaque litora nobis</p>
<p>Portendunt? num migrantur Rhœteia regna</p>
<span class = "pagenum">441</span>
<p>In Libyam Superis? aut hos Sarranus habebit</p>
<p>Navita jam portus? patria num sede fugatæ</p>
<p>Atlantem et Calpen extrema habitabimus antra?»</p>

<span class = "linenum">435</span>
<p class = "indent">
<a name = "line7_435" id = "line7_435"> </a>
Tum sic involvens repetita exordia retro</p>
<p>Incipit ambiguus vates, reseratque futura:</p>
<p>«Laomedonteus Phrygia quum sedit in Ida</p>
<p>Pastor, et, errantes dumosa per avia tauros</p>
<span class = "pagenum">442</span>
<p>Arguta revocans ad roscida pascua canna,</p>
<span class = "linenum">440</span>
<p>Audivit sacræ lentus certamina formæ:</p>
<p>Tum matris currus niveos agitabat olores,</p>
<p>Tempora sollicitus litis servasse, Cupido.</p>
<p>Parvulus ex humero corytos, et aureus arcus</p>
<p>Fulgebat, nutuque vetans trepidare parentem,</p>
<span class = "linenum">445</span>
<p>Monstrabat gravidam telis se ferre pharentram.</p>
<p>Ast alius nivea comebat fronte capillos,</p>
<p>Purpureos alius vestis religabat amictus,</p>
<span class = "pagenum">443</span>
<p>Quum sic suspirans roseo Venus ore decoros</p>
<p>Adloquitur natos: «Testis certissima vestræ</p>
<span class = "linenum">450</span>
<p>«Ecce dies pietatis adest: quis credere salvis</p>
<p>«Hoc ausit vobis? de forma atque ore (quid ultra</p>
<p>«Jam superest rerum?) certat Venus: omnia parvis</p>
<p>«Si mea tela dedi blando medicata veneno,</p>
<span class = "pagenum">444</span>
<p>«Si vester, cælo ac terris qui fœdera sancit,</p>
<span class = "linenum">455</span>
<p>«Stat supplex, quum vultis, avus; victoria nostra</p>
<p>«Cypron Idumæas referat de Pallade palmas,</p>
<p>«De Junone Paphos centum mihi fumet in aris.»</p>

<p class = "indent">
<ins class = "correction" title = "continuing « added by transcriber">«</ins>Dumque
hic aligeris instat Cytherea, sonabat</p>
<p>Omne nemus gradiente Dea; jam bellica virgo,</p>
<span class = "linenum">460</span>
<p>Ægide deposita, atque adsuetum casside crinem</p>
<span class = "pagenum">445</span>
<p>Involvi tum comta tamen, pacemque serenis</p>
<p>Condiscens oculis, ibat, lucoque ferebat</p>
<p>Prædicto sacræ vestigia concita plantæ.</p>
<p>Parte alia intrabat jussis Saturnia silvis,</p>
<span class = "linenum">465</span>
<p>Judicium Phrygis et fastus pastoris et Iden</p>
<p>Post fratris latura toros: postrema nitenti</p>
<p>Adfulsit vultu ridens Venus: omnia circa</p>
<p>Et nemora et penitus frondosis rupibus antra</p>
<p>Spirantem sacro traxerunt vertice odorem.</p>
<span class = "pagenum">446</span>
<span class = "linenum">470</span>
<p>Nec judex sedisse valet, fessique nitoris</p>
<p>Luce cadunt oculi, ac metuit dubitasse videri.</p>

<p class = "indent">
<ins class = "correction" title = "continuing « added by transcriber">«</ins>Sed
victæ fera bella Deæ vexere per æquor,</p>
<p>Atque excisa suo pariter cum judice Troja.</p>
<p>Tum pius Æneas, terris jactatus et undis,</p>
<span class = "linenum">475</span>
<p>Dardanios Itala posuit tellure Penates.</p>
<p>Dum cete ponto innabunt, dum sidera cælo</p>
<p>Lucebunt, dum sol Indo se litore tollet,</p>
<p>Hic regna, et nullæ regnis per secula metæ.</p>
<p>At vos, o natæ, currit dum inmobile filum,</p>
<span class = "linenum">480</span>
<p>Hadriaci fugite infaustas Sasonis arenas.</p>
<p>Sanguineis tumidus ponto miscebitur undis</p>
<p>Aufidus, et rubros inpellet in æquora fluctus;</p>
<span class = "pagenum">447</span>
<p>Damnatoque Deûm quondam per carmina campo</p>
<p>Ætolæ rursus Teucris pugnabitis umbræ.</p>
<span class = "linenum">485</span>
<p>Punica Romuleos quatient mox spicula muros,</p>
<p>Multaque Hasdrubalis fulgebit strage Metaurus.</p>
<p>Hinc ille, e furto genitus, patruique piabit</p>
<p>Idem ultor patrisque necem: tum litus Elissæ</p>
<p>Inplebit flammis, avelletque Itala Pœnum</p>
<span class = "linenum">490</span>
<p>Viscera torrentem, et propriis superabit in oris.</p>
<p>Huic Carthago armis, huic Africa nomine cedet.</p>
<span class = "pagenum">448</span>
<p>Hic dabit ex sese, qui tertia bella fatiget,</p>
<p>Et cinerem Libyæ ferat in Capitolia victor.»</p>

<p class = "indent">
<a name = "line7_494" id = "line7_494"> </a>
Quæ dum arcana Deûm vates evolvit in antro,</p>
<span class = "linenum">495</span>
<p>Jam monita et Fabium bellique equitumque magister</p>
<p>Exuerat mentem, ac præceps tendebat in hostem.</p>
<p>Pascere nec Pœnus pravum ac nutrire furorem</p>
<p>Deerat, et, ut parvo majora ad prælia damno</p>
<p>Eliceret, dabat interdum simulantia terga.</p>
<span class = "linenum">500</span>
<p>Non aliter, quam qui sparsa per stagna profundi</p>
<p>Evocat e liquidis piscem penetralibus esca,</p>
<p>Quumque levem summa vidit jam nare sub unda,</p>
<p>Ducit sinuato captivum ad litora lino.</p>

<span class = "pagenum">449</span>
<p class = "indent">
Fama furit, versos hostes, Pœnumque salutem</p>
<span class = "linenum">505</span>
<p>Invenisse fuga: liceat si vincere, finem</p>
<p>Promitti cladum: sed enim ditione carere</p>
<p>Virtutem, et pœnas vincentibus esse repostas;</p>
<p>Clausurum jam castra ducem, rursusque referri</p>
<p>Vaginæ jussurum enses, reddatur in armis</p>
<span class = "linenum">510</span>
<p>Ut ratio, et purget miles, cur vicerit hostem.</p>
<p>Hæc vulgus: nec non Patrum Saturnia mentes</p>
<p>Invidiæ stimulo fodit et popularibus auris.</p>
<p><a name = "line7_513" id = "line7_513"> </a>
Tunc indigna fide censent optandaque Pœno,</p>
<p>Quæ mox haud parvo luerent damnata periclo.</p>

<span class = "linenum">515</span>
<p class = "indent">
Dividitur miles; Fabioque equitumque magistro</p>
<p>Imperia æquantur penitus: cernebat, et expers</p>
<p>Irarum senior, magnas ne penderet alti</p>
<p>Erroris pœnas patria inconsulta, timebat.</p>
<p>Ac tum, multa putans secum, ut remeavit ab Urbe,</p>
<span class = "linenum">520</span>
<p>Partitus socias vires, vicina propinquis</p>
<span class = "pagenum">450</span>
<p>Signa jugis locat, et specula sublimis ab alta</p>
<p>Non Romana minus servat, quam Punica castra.</p>
<p><a name = "line7_523" id = "line7_523"> </a>
Nec mora: disjecto Minucî vecordia vallo,</p>
<p>Perdendi simul et pereundi ardebat amore.</p>

<span class = "linenum">525</span>
<p class = "indent">
Quem postquam rapidum vidit procedere castris</p>
<p>Hinc Libys, hinc Fabius, simul adcendere sagaces</p>
<p>In subitum curas: propere capere arma maniplis</p>
<p>Edicit, vallique tenet munimine turmas</p>
<p>Ausonius: torquet totas in prælia vires</p>
<span class = "linenum">530</span>
<p>Pœnorum ductor, propellitque agmina voce:</p>
<p>«Dum dictator abest, rape, miles, tempora pugnæ.</p>
<p>Non sperata diu plano certamina campo</p>
<p>Obfert ecce Deus: quoniam data copia, longum</p>
<p>Detergete situm ferro, multoque cruore</p>
<span class = "linenum">535</span>
<p>Exsatiate, viri, plenos rubiginis enses.»</p>

<p class = "indent">
<a name = "line7_536" id = "line7_536"> </a>
Atque ea Cunctator pensabat ab aggere valli,</p>
<p>Perlustrans campos oculis, tantoque periclo</p>
<span class = "pagenum">451</span>
<p>Discere, quinam esset Fabius, te, Roma, dolebat.</p>
<p>Cui natus, juncta arma ferens, «Dabit inprobus, inquit,</p>
<span class = "linenum">540</span>
<p>Quas dignum, pœnas; qui per suffragia cæca</p>
<p>Invasit nostros hæc ad discrimina fasces.</p>
<p>Insanæ spectate tribus! pro lubrica rostra,</p>
<p>Et vanis fora læta viris! nunc munera Martis</p>
<p>Æquent imperio, et solem concedere nocti</p>
<span class = "linenum">545</span>
<p>Sciscant inbelles! magna mercede piabunt</p>
<p>Erroris rabiem, et nostrum violasse parentem.»</p>

<p class = "indent">
Tum senior, quatiens hastam, lacrimisque coortis:</p>
<p>«Sanguine Pœnorum, juvenis, tam tristia dicta</p>
<p>Sunt abolenda tibi: patiarne ante ora manusque</p>
<span class = "linenum">550</span>
<p>Civem deleri nostras? aut vincere Pœnum,</p>
<p>Me spectante, sinam? nos æquavisse minori,</p>
<span class = "pagenum">452</span>
<p>Solvetur culpa, si sunt mihi talia corda.</p>
<p>Jamque hoc (ne dubites) longævi, nate, parentis</p>
<p>Adcipe, et æterno fixum sub pectore serva:</p>
<span class = "linenum">555</span>
<p>Succensere nefas patriæ, nec fœdior ulla</p>
<p>Culpa sub extremas fertur mortalibus umbras.</p>
<p>Sic docuere senes. Quantus qualisque fuisti,</p>
<p>Quum pulsus lare et extorris Capitolia curru</p>
<p>Intrares exsul! tibi corpora cæsa, Camille,</p>
<span class = "linenum">560</span>
<p>Damnata quot sunt dextra! pacata fuissent</p>
<p>Ni consulta viro, mensque inpenetrabilis iræ,</p>
<p>Mutassentque solum sceptris Æneia regna,</p>
<p>Nullaque nunc stares terrarum vertice, Roma.</p>
<p>Pone iras, o nate, meas: socia arma feramus.</p>
<span class = "pagenum">453</span>
<span class = "linenum">565</span>
<p>Adceleremus opem.» Jamque intermixta sonabant</p>
<p>Classica, procursusque viros conliserat acer.</p>

<p class = "indent">
Primus claustra manu portæ dictator et altos</p>
<p>Disjecit postes, rupitque in prælia cursum.</p>
<p>Non graviore movent venti certamina mole,</p>
<span class = "linenum">570</span>
<p>Odrysius Boreas, et Syrtim tollere pollens</p>
<p>Africus: obnixi quum bella furentia torquent,</p>
<p>Distraxere fretum, ac diversa ad litora volvunt</p>
<p>Æquor quisque suum; sequitur stridente procella</p>
<p>Nunc huc, nunc illuc, raptum mare, et intonat undis.</p>
<span class = "pagenum">454</span>
<span class = "linenum">575</span>
<p>Haud prorsus daret ullus honos, tellusque subacta</p>
<p>Phœnicum, et Carthago ruens, injuria quantum</p>
<p>Orta ex invidia decoris tulit: omnia namque</p>
<p>Dura simul devicta viro, metus, Hannibal, iræ,</p>
<p>Invidia, atque una Fama et Fortuna subactæ.</p>

<span class = "linenum">580</span>
<p class = "indent">
Pœnus ab excelso rapidos decurrere vallo</p>
<p>Ut vidit, tremuere iræ, ceciditque repente</p>
<p>Cum gemitu spes haud dubiæ præsumta ruinæ:</p>
<p>Quippe aciem denso circumvallaverat orbe,</p>
<p>Hausurus clausos conjectis undique telis.</p>
<span class = "linenum">585</span>
<p>Atque hic Dardanius pravo certamine ductor</p>
<p>Jam Styga et æternas intrarat mente tenebras.</p>
<p>Nam Fabium auxiliumque viri sperare pudebat;</p>
<p>Quum senior, gemino complexus prælia cornu,</p>
<p>Ulteriore ligat Pœnorum terga corona,</p>
<span class = "linenum">590</span>
<p>Et modo claudentes aciem, nunc extima cingens,</p>
<span class = "pagenum">455</span>
<p>Clausos ipse tenet: majorem surgere in arma,</p>
<p>Majoremque dedit cerni Tirynthius: altæ</p>
<p>Scintillant cristæ, et (mirum) velocibus ingens</p>
<p>Per subitum membris venit vigor: ingerit hastas,</p>
<span class = "linenum">595</span>
<p>Aversumque premit telorum nubibus hostem.</p>
<p>Qualis post juvenem, nondum subeunte senecta,</p>
<p>Rector erat Pylius bellis ætate secunda.</p>

<p class = "indent">
Inde ruens, Thurin, et Buten, et Narin, et Arsen</p>
<p>Dat leto, fisumque manus conferre Mahalcen,</p>
<span class = "linenum">600</span>
<p>Cui decus insigne, et quæsitum cuspide nomen.</p>
<p>Tum Garadum, largumque comæ prosternit Adherben,</p>
<p>Et geminas acies superantem vertice Thulim,</p>
<p>Qui summas alto prensabat in aggere pinnas.</p>
<p>Eminus hos: gladio Sapharum, gladioque Monæsum,</p>
<span class = "linenum">605</span>
<p>Et Morinum pugnas æris stridore cientem,</p>
<p>Dexteriore gena sedit cui letifer ictus,</p>
<p>Perque tubam fixæ decurrens vulnere malæ,</p>
<span class = "pagenum">456</span>
<p>Extremo fluxit propulsus murmure sanguis.</p>

<p class = "indent">
Proximus huic jaculo Nasamonius occidit Idmon.</p>
<span class = "linenum">610</span>
<p>Namque super tepido lapsantem sanguine, et ægra</p>
<p>Lubrica nitentem nequidquam evadere planta,</p>
<p>Inpacto prosternit equo, trepideque levantem</p>
<p>Membra adflicta solo, pressa violentius hasta,</p>
<p>Inplicuit terræ, telumque in cæde reliquit.</p>
<span class = "linenum">615</span>
<p>Hæret humi cornus motu tremefacta jacentis,</p>
<p>Et campis servat mandatum adfixa cadaver.</p>

<p class = "indent">
Nec non exemplo laudis furiata juventus,</p>
<p>Syllæque, Crassique simul, junctusque Metello</p>
<p>Furnius, ac melior dextræ Torquatus, inibant</p>
<span class = "linenum">620</span>
<p>Prælia, et unanimi vel morte emisse volebant</p>
<p>Spectari Fabio: miser hinc vestigia retro</p>
<p>Dum rapit, et molem subducto corpore vitat</p>
<span class = "pagenum">457</span>
<p>Intorti Bibulus saxi, atque in terga refertur;</p>
<p>Strage super lapsus socium, qua fibula morsus</p>
<span class = "linenum">625</span>
<p>Loricæ crebro laxata resolverat ictu,</p>
<p>Adcepit lateri, penitusque in viscera adegit,</p>
<p>Exstabat fixo quod forte cadavere, ferrum.</p>
<p>Heu sortem necis! evasit Garamantica tela</p>
<p>Marmaridumque manus, ut inerti cuspide fusus</p>
<span class = "linenum">630</span>
<p>Occideret, telo non in sua vulnera misso.</p>
<p>Volvitur exanimis, turpatque decora juventa</p>
<p>Ora novus pallor; membris dimissa solutis</p>
<p>Arma fluunt, erratque niger per lumina somnus.</p>

<p class = "indent">
Venerat ad bellum Tyria Sidone, nepotum</p>
<span class = "linenum">635</span>
<p>Excitus prece, et auxilio socia arma ferebat,</p>
<p>Eoa tumidus pharetrati militis ala,</p>
<p>Gens Cadmi, Cleadas; fulva cui plurima passim</p>
<p>Casside, et aurato fulgebat gemma monili.</p>
<p>Qualis ubi Oceani renovatus Lucifer unda</p>
<span class = "pagenum">458</span>
<span class = "linenum">640</span>
<p>Laudatur Veneri, et certat majoribus astris.</p>
<p>Ostro ipse, ac sonipes ostro; totumque per agmen</p>
<p>Purpura Agenoreis saturata micabat ahenis.</p>

<p class = "indent">
Hic, avidum pugnæ, et tam clarum exscindere nomen</p>
Brutum exoptantem, varie nunc lævus in orbem,
<span class = "linenum">645</span>
<p>Nunc dexter levibus flexo per devia gyris</p>
<p>Ludificatus equo, volucrem post terga sagittam</p>
<span class = "pagenum">459</span>
<p>Fundit, Achæmenio detrectans prælia ritu.</p>
<p>Nec damnata manus, medio sed (flebile) mento</p>
<p>Armigeri Cascæ penetrabilis hæsit arundo,</p>
<span class = "linenum">650</span>
<p>Obliquumque secans subrecta cuspide vulnus</p>
<p>Uventi ferrum admovit tepefacta palato.</p>

<p class = "indent">
At Brutus, diro casu turbatus amici,</p>
<p>Ausum multa virum, et spargentem in vulnera sævos</p>
<p>Fraude fugæ calamos, jam nullis cursibus instat</p>
<span class = "linenum">655</span>
<p>Prendere cornipedis, sed totam pectoris iram</p>
<p>Mandat atrox hastæ, telumque volatile nodo</p>
<p>Excutit, ac summum, qua laxa monilia crebro</p>
<p>Nudabant versu, tramittit cuspide pectus.</p>
<p>Labitur intento cornu transfossus, et una</p>
<span class = "linenum">660</span>
<p>Arcum læva cadens, dimisit dextra sagittam.</p>

<p class = "indent">
At non tam tristi sortitus prælia Marte</p>
<p>Phœbei Soractis honor Carmelus agebat:</p>
<span class = "pagenum">460</span>
<p>Sanguine quippe suo jam Bagrada tinxerat ensem,</p>
<p>Dux rectorque Nubæ populi; jam fusus eidem</p>
<span class = "linenum">665</span>
<p>Zeusis, Amyclæi stirps inpacata Phalanti,</p>
<p>Quem tulerat mater claro Phœnissa Laconi.</p>
<p>Talia dum metuit, nec pugnæ fisus in hoste</p>
<p>Tam rapido, nec deinde fugæ, suadente pavore,</p>
<p>Per dumos miser in vicina cacumina quercus</p>
<span class = "linenum">670</span>
<p>Repserat, atque alta sese occultabat in umbra</p>
<p>Hampsicus, insistens tremulis sub pondere ramis.</p>
<p>Hunc longa, multa orantem, Carmelus, et altos</p>
<p>Mutantem saltu ramos, transverberat hasta;</p>
<p>Ut, qui viscatos populatur arundine lucos,</p>
<span class = "linenum">675</span>
<p>Dum nemoris celsi procera cacumina sensim</p>
<span class = "pagenum">461</span>
<p>Substructa certat tacitus contingere meta,</p>
<p>Sublimem calamo sequitur crescente volucrem.</p>
<p>Effudit vitam, atque alte manante cruore</p>
<p>Membra pependerunt curvato exsanguia ramo.</p>

<span class = "linenum">680</span>
<p class = "indent">
Jamque in palantes ac versos terga feroces</p>
<p>Pugnabant Itali, subitus quum mole pavenda</p>
<p>Terrificis Maurus prorumpit Tunger in armis.</p>
<p>Nigra viro membra, et furvi juga celsa trahebant</p>
<p>Cornipedes, totusque novæ formidinis arte</p>
<span class = "linenum">685</span>
<p>Concolor æquabat liventia currus equorum</p>
<p>Terga, nec erectis similes inponere cristis</p>
<p>Cessarat pennas, aterque tegebat amictus.</p>
<p>Ceu quondam æternæ regnator noctis, ad imos</p>
<p>Quum fugeret thalamos, Hennæa virgine rapta,</p>
<span class = "linenum">690</span>
<p>Egit nigrantem Stygia caligine currum.</p>

<p class = "indent">
At Cato, tum prima sparsus lanugine malas,</p>
<span class = "pagenum">462</span>
<p>Quod peperere decus Circæo Tuscula dorso</p>
<p>Mœnia, Laertæ quondam regnata nepoti,</p>
<p>Quamquam tardatos turbata fronte Latinos</p>
<span class = "linenum">695</span>
<p>Conlegisse gradum videt, inperterritus ipse</p>
<p>Ferrata calce, atque effusa largus habena</p>
<p>Cunctantem inpellebat equum: negat obvius ire,</p>
<p>Et trepidat cassa sonipes exterritus umbra.</p>
<p>Tum, celer in pugnam dorso delatus ab alto</p>
<span class = "linenum">700</span>
<p>Alipedem planta currum premit, atque volanti</p>
<p>Adsilit a tergo: cecidere et lora repente</p>
<p>Et stimuli; ferrumque super cervice tremiscens</p>
<span class = "pagenum">463</span>
<p>Palluit infelix subducto sanguine Maurus.</p>
<p>Ora rapit gladio, præfixaque cuspide portat.</p>

<span class = "linenum">705</span>
<p class = "indent">
At sævo Mavorte ferox perrumpit anhelum</p>
<p>Dictator cum cæde globum: miserabile visu,</p>
<p>Vulneribus fessum ac multo labente cruore,</p>
<p>Ductorem cernit suprema ac fœda precantem.</p>
<p>Manavere genis lacrimæ, clipeoque paventem</p>
<span class = "linenum">710</span>
<p>Protegit, et natum stimulans, «Fortissime, labem</p>
<p>Hanc pellamus, ait; Pœnoque ob mitia facta,</p>
<p>Quod nullos nostris ignes disperserit arvis,</p>
<p>Dignum expendamus pretium.» Tunc, arte paterna</p>
<p>Ac stimulis gaudens, juvenis circumdata Pœnum</p>
<span class = "linenum">715</span>
<p>Agmina deturbat gladio, campumque relaxat,</p>
<p>Donec Sidonius decederet æquore ductor.</p>
<p>Ceu, stimulante fame, rapuit quum Martius agnum</p>
<p>Averso pastore lupus, fetumque trementem</p>
<p>Ore tenet presso; tum, si vestigia cursu</p>
<span class = "linenum">720</span>
<p>Auditis celeret balatibus obvia pastor,</p>
<p>Jam sibimet metuens, spirantem dentibus imis</p>
<span class = "pagenum">464</span>
<p>Rejectat prædam, et vacuo fugit æger hiatu.</p>
<p>Tum demum terris, quas circumfuderat atra</p>
<p>Tempestas, Stygiæ tandem fugere tenebræ.</p>
<span class = "linenum">725</span>
<p>Torpebant dextræ, et sese meruisse negabant</p>
<p>Servari, subitisque bonis mens ægra natabat.</p>
<p>Ut, qui conlapsa pressi jacuere ruina,</p>
<p>Eruta quum subito membra, et nox atra recessit,</p>
<p>Connivent, solemque pavent agnoscere visu.</p>

<span class = "linenum">730</span>
<p class = "indent">
<a name = "line7_730" id = "line7_730"> </a>
Quîs actis, senior, numerato milite lætus,</p>
<p>Collis et tuto repetebat in aggere castra.</p>
<p>Ecce autem e media jam morte renata juventus,</p>
<p>Clamorem tollens ad sidera, et ordine longo</p>
<p>Ibat ovans, Fabiumque decus, Fabiumque salutem</p>
<span class = "pagenum">465</span>
<span class = "linenum">735</span>
<p>Certatim, et magna memorabant voce Parentem.</p>
<p>Tum, qui partitis dissederat ante maniplis,</p>
<p>«Sancte, ait, o genitor, revocato ad lucis honorem</p>
<p>Si fas vera queri, cur nobis castra virosque</p>
<p>Dividere est licitum? patiens cur arma dedisti,</p>
<span class = "linenum">740</span>
<p>Quæ solus rexisse vales? hoc munere lapsi</p>
<p>Æternas multo cum sanguine vidimus umbras.</p>
<p>Ocius huc aquilas servataque signa referte.</p>
<p>Hic patria est: murique Urbis stant pectore in uno.</p>
<p>Tuque dolos, Pœne, atque astus tandem exue notos:</p>
<span class = "linenum">745</span>
<p>Cum solo tibi jam Fabio sunt bella gerenda.»</p>

<span class = "pagenum">466</span>
<p class = "indent">
<a name = "line7_746" id = "line7_746"> </a>
Hæc ubi dicta dedit, mille hinc (venerabile visu)</p>
<p>Cespite de viridi surgunt properantius aræ.</p>
<p>Nec prius aut epulas, aut munera grata Lyæi</p>
<p>Fas cuiquam tetigisse fuit, quam multa precatus</p>
<span class = "linenum">750</span>
<p>In mensam Fabio sacrum libavit honorem.</p>
</div>


<hr class = "mid">

<span class = "pagenum">467</span>

<h2><a name = "liber8" id = "liber8">
LIBER OCTAVUS.</a></h2>

<hr class = "mid">

<h4><a name = "lib8_arg" id = "lib8_arg">ARGUMENTUM.</a></h4>

<div class = "argument">

<p><span class = "smallcaps">Fabium</span>, qui posse vinci hostem,
Romanis persuaserat, pro se quisque laudibus ad cælum fert: Hannibal
contra, jam summum militiæ jus dictatori redditum, eoque vivente omnem
sibi non victoriæ tantum, sed prælii quoque spem præcisam esse,
magnopere et dolet et indignatur; <a href = "#line8_1">1-11</a>.</p>

<p>Quin etiam inopia cunctarum rerum in dies ingravescit, et milites, ex
conluvione omnium gentium mixti, Galli in primis, animo semper
fluctuantes et prædæ sanguinisque cupidi, pugnam stipendiumque debitum
exposcunt, et jam consilia, vel transitionis, vel reditus in patriam
agitant; Hannon autem, qui ducem Pœnorum internecivo capitalique odio
prosequitur, quantum potest et valet, inpedit, quo minus, vel
supplementum copiis ejus scribi, vel frumentum et pecuniam mitti senatus
censeat; <a href = "#line8_11">11-24</a>.</p>

<p>Has curas, quibus Hannibal conficitur, lenit Juno, quæ Annam, Didonis
sororem et Numicii fl. Nympham, blande adpellat, ut eum de prosperis,
quæ instent, fatis, de fine dictaturæ, comitiis consulum, temeritate
Varronis, quem, sui generis hominem, vulgus ad consulatum extrahere
nitatur, et de pugnæ Cannensis eventu, certiorem faciat; <a href =
"#line8_25">25-38</a>.</p>

<p>Nympha, communis a Belo ductæ originis, amoris patriæ et mandatorum
sororis memor, negotium sibi demandatum non recusat, quanquam divino in
Italia honore colatur; <a href = "#line8_39">39-49</a>.</p>

<p>Quem, unde, et quando consecuta sit, ipsa hoc modo memorat: Post
Didonis mortem Iarbas, Gætulorum rex, Carthagine rerum potitur, et Anna
primum quidem ad Battum, Cyrenes regem, confugit; sed biennio post,
bello propterea hospiti suo a Pygmalione indicto, navem
<span class = "pagenum">468</span>
conscendit, quæ vi tempestatis in litus Italiæ ejicitur; <a href =
"#line8_49">49-68</a>.</p>

<p>Ibi in terra prorsus sibi ignota oberrans obviam venit Æneæ, a quo
benigne hospitio excepta Didonem, dolore confectam, in ardentem rogum
adscendisse refert; <a href = "#line8_69">69-159</a>.</p>

<p>Sed a sorore in somnis admonita, ut insidias vitaret, quas Lavinia
strueret, intempesta nocte fuga sibi consulit, ipsaque se in Numicium
præcipitat, quo facto inter Deas indigetes Latii relata colitur; <a href
= "#line8_160">160-201</a>.</p>

<p>His ordine expositis, Anna, Junonis voluntati morem gerens, ejus
verbis optatissimum de subita, quæ inpendeat, rerum mutatione, nuntium
Hannibali adfert; <a href = "#line8_202">202-224</a>.</p>

<p>Is animum revocat, et e Campania, monitu deæ, in Apuliam castra
movet; <a href = "#line8_225">225-241</a>.</p>

<p>Interea Romæ comitiis consulum indictis, C. Terentius Varro, homo non
humili solum, sed sordido etiam loco ortus, haud parum callide auram
favoris popularis ex dictatoria invidia principumque insectatione petit,
et suffragiis turbæ forensis, quæ æternam fastis labem adspergunt,
consul creatur; <a href = "#line8_242">242-257</a>.</p>

<p>Is, qui melior lingua quam dextra erat, et qui nec castra, nec hostem
unquam viderat, extemplo ab urbe signa movere statuit; concionesque
multas ac feroces habet, denunciantes, bellum arcessitum in Italiam ab
nobilibus, mansurumque in visceribus reipublicæ, si plures Fabios
imperatores haberet; se, quo die hostem vidisset, Pœnorum bello æque ac
inpotenti Patrum dominationi finem adlaturum, et Hannibalem mox, Fabio
spectante, in triumpho ducturum; <a href = "#line8_258">258-277</a>.</p>

<p>Collega ejus, L. Æmilius Paulus, qui cum L. Livio olim consul fuerat,
et ab iis, qui gloriam perfecti belli Illyrici ipsi invidebant,
adcusatus damnatione collegæ, et sua prope, ambustus evaserat, etsi
perniciem patriæ imminentem animo præsagit, et tam nobilitate, quam
virtute excellit, nihil tamen inclementer in Varronem dicere conatur;
<a href = "#line8_278">278-<ins class = "correction" title = "text reads ‘279’">297</ins></a>.</p>

<p>Eum proficiscentem hortatur Fabius, ut, quum non minus ipsi
certaminis cum Varrone, quam cum Hannibale futurum sit, nec alia ratione
saluti reipublicæ, quæ tota ab ipso pendeat, consuli possit, utrisque
ducibus unus fortiter resistat, sibique persuadeat, Pœnum imperatorem,
qui in aliena, in hostili terra, inter omnia inimica infestaque, procul
ab domo, procul ab patria sit, summaque commeatus et pecuniæ inopia
laboret, superari posse ab eo, quem ratio agentem ducat, non fortuna,
quique nec occasioni suæ desit, nec suam occasionem hosti det; <a href =
"#line8_298">298-326</a>.</p>

<p>Ad ea paucis verbis mæstoque vultu respondet consul, se quidem, quam
possit, solertissime omnia e republ. fide sua facturum, et, quæ una
<span class = "pagenum">469</span>
salutis sit via, eadem ratione bellum adversus Hannibalem gesturum, qua
Fabius gesserit; sed, quum irati dii alterum quasi consulem Romanis,
alterum Pœnis dederint, et ne ipse quidem Carthaginiensium senatus, vel
magis sibi discordem collegam adjungere, vel infestiorem reipubl. Rom.
pestem inmittere potuerit, consilia amici magis sana et salubria, quam
explicatu facilia esse, et, si vana idcirco præcepta surdis caneret
auribus, atque adversi quid adcideret, hostium se telis potius, quam
iterum suffragiis iratorum civium, caput objecturum; <a href =
"#line8_327">327-348</a>.</p>

<p>Non ita multo post consules ad nobilitandas clade Romana Cannas,
Apuliæ vicum, cui Hannibal castra jam admoverat, proficiscuntur, et in
unum locum cogunt exercitum numero amplissimum (349), et ex Latinis
(356), Sabinis (412), Picentibus (424), Umbris (446), Etruscis (468),
Marsis (495), Pelignis (510) Campanis, Marrucinis, Frentanis, Vestinis
(512) Samnitibus (562) Brutiis, Lucanis, Hirpinis, Calabris, Salentinis,
Picentinis (568), Gallis Cisalpinis, Boiis, Anamanis, Cenomanis,
Venetis, Lingonibus, Liguribus, Morinis, Euganeis, Carnis, Vagennis
(588), Siculis et Ilvæ ins. incolis (613) conscriptum, quorum populorum
urbes una cum ducibus, Scauro, 370, Scævola, 384, Sulla, 393, Tullio,
404, Nerone, 413, Curione, 425, Pisone, 463, Galba, 469, Scipione, 546,
Cethego, 575, et Bruto, 607, recensentur; <a href =
"#line8_356">356-621</a>.</p>

<p>Castris autem vix ad Cannas locatis, varia deorum iram declarant
prodigia; (622-655). Unde milites, vultu sensibusque adtoniti, et omnia
truci clamore complentes, cladem Romanis inminentem, Pauli Serviliique
mortem, fugam Varronis, et tot equitum peditumque stragem ominantur;
<a href = "#line8_656">656-676</a>.</p>
</div>

<hr class = "tiny">

<div class = "text">

<p><a name = "line8_1" id = "line8_1"> </a>
<span class = "smallcaps">Primus</span> Agenoridum cedentia terga
videre</p>
<p>Æneadis dederat Fabius: Romana parentem</p>
<p>Solum castra vocant; solum vocat Hannibal hostem,</p>
<p>Inpatiensque moræ fremit: ut sit copia Martis,</p>
<span class = "pagenum">470</span>
<span class = "linenum">5</span>
<p>Exspectanda viri fata, optandumque sub armis</p>
<p>Parcarum auxilium: namque, hac spirante senecta,</p>
<p>Nequidquam sese Latium sperare cruorem.</p>
<p>Jam vero concors miles, signisque relatis</p>
<p>Indivisus honos, iterumque et rursus eidem</p>
<span class = "linenum">10</span>
<p>Soli obluctandum Fabio, majoribus ægrum</p>
<p><a name = "line8_11" id = "line8_11"> </a>
Angebant curis. Lentando fervida bella</p>
<p>Dictator, quum multa adeo, tum miles egenus</p>
<p>Cunctarum ut rerum Tyrius foret, arte sedendi</p>
<p>Egerat, et, quanquam finis pugnaque manuque</p>
<span class = "linenum">15</span>
<p>Haud dum partus erat, jam bello vicerat hostem.</p>

<p class = "indent">
<a name = "line8_16" id = "line8_16"> </a>
Quin etiam ingenio fluxi, sed prima feroces,</p>
<p>Vaniloquum, Celtæ, genus ac mutabile mentis,</p>
<p>Respectare domos: mærebant, cæde sine ulla</p>
<p>(Insolitum sibi) bella geri, siccasque cruore</p>
<span class = "linenum">20</span>
<p>Inter tela siti Mavortis hebescere dextras.</p>
<span class = "pagenum">471</span>
<p>His super, internæ labes, et civica vulnus</p>
<p>Invidia augebant: lævus conatibus Hannon</p>
<p>Ductoris, non ulla domo submittere Patres</p>
<p>Auxilia, aut ullis opibus juvisse sinebat.</p>

<span class = "linenum">25</span>
<p class = "indent">
<a name = "line8_25" id = "line8_25"> </a>
Quîs lacerum curis, et rerum extrema paventem</p>
<p>Ad spes armorum, et furialia vota reducit</p>
<p>Præscia Cannarum Juno, atque elata futuris.</p>
<p>Namque hac adcitam stagnis Laurentibus Annam</p>
<span class = "pagenum">472</span>
<p>Adfatur voce, et blandis hortatibus inplet:</p>
<span class = "linenum">30</span>
<p>«Sanguine cognato juvenis tibi, Diva, laborat</p>
<p>Hannibal, a vestro nomen memorabile Belo.</p>
<p>Perge, age, et insanos curarum comprime fluctus.</p>
<p>Excute sollicito Fabium: sola illa Latinos</p>
<p>Sub juga mittendi mora: jam discingitur armis.</p>
<span class = "linenum">35</span>
<p>Cum Varrone manus, et cum Varrone serenda</p>
<p>Prælia: ne desit fatis ad signa movenda.</p>
<p>Ipsa adero: tendat jam dudum in Iapyga campum.</p>
<span class = "pagenum">473</span>
<p>Huc Trebiæ rursum et Trasymeni fata sequentur.»</p>

<p class = "indent">
<a name = "line8_39" id = "line8_39"> </a>
Tum Diva, Indigetis castis contermina lucis,</p>
<span class = "linenum">40</span>
<p>«Haud, inquit, tua jus nobis præcepta morari:</p>
<p>Sit fas, sit tantum, quæso, retinere favorem</p>
<p>Antiquæ patriæ, mandataque magna sororis,</p>
<p>Quanquam inter Latios Annæ stet numen honores.</p>
<p>Multa retro rerum jacet, atque ambagibus ævi</p>
<span class = "linenum">45</span>
<p>Obtegitur densa caligine mersa vetustas,</p>
<p>Cur Sarrana dicent Œnotri numina templo,</p>
<p>Regnisque Æneadum germana colatur Elissæ.</p>
<p>Sed pressis stringam revocatam ab origine famam</p>
<span class = "pagenum">474</span>
<p><a name = "line8_49" id = "line8_49"> </a>
Narrandi metis, breviterque antiqua revolvam<ins class = "correction"
title = "» conjectural">.»</ins></p>

<span class = "linenum">50</span>
<p class = "indent">
Iliaco postquam deserta est hospite Dido,</p>
<p>Et spes abrupta e medio, in penetralibus atram</p>
<p>Festinat furibunda pyram: tum conripit ensem</p>
<p>Certa necis, profugi donum exitiale mariti.</p>
<p>Despectus tædæ regnis se inponit Iarbas,</p>
<span class = "linenum">55</span>
<p>Et tepido fugit Anna rogo. Quis rebus egenis</p>
<p>Ferret opem, Nomadum late terrente tyranno?</p>

<p class = "indent">
Battus Cyrenen molli tum forte fovebat</p>
<p>Imperio, mitis Battus, lacrimasque dedisse</p>
<p>Casibus humanis facilis; qui, supplice visa,</p>
<span class = "linenum">60</span>
<p>Intremuit regum eventus, dextramque tetendit.</p>
<p>Atque ea, dum flavas bis tondet messor aristas,</p>
<p>Servata interea sedes: nec longius uti</p>
<span class = "pagenum">475</span>
<p>His opibus Battoque fuit: nam ferre per æquor</p>
<p>Exitium miseræ jam Pygmaliona docebat.</p>
<span class = "linenum">65</span>
<p>Ergo agitur pelago, Divis inimica sibique,</p>
<p>Quod se non dederit comitem in suprema sorori:</p>
<p>Donec jactatam laceris (miserabile) velis</p>
<p>Fatalis turbo in Laurentes expulit oras.</p>
<p><a name = "line8_69" id = "line8_69"> </a>
Non cæli, non illa soli, non gnara colentum,</p>
<span class = "linenum">70</span>
<p>Sidonis in Latia trepidabat naufraga terra.</p>

<p class = "indent">
Ecce autem Æneas, sacro comitatus Iulo,</p>
<p>Jam regni compos, noto sese ore ferebat.</p>
<p>Qui terræ defixam oculos et multa timentem,</p>
<p>Ac deinde adlapsam genibus lacrimantis Iuli</p>
<span class = "linenum">75</span>
<p>Adtollit, mitique manu intra limina ducit.</p>
<p>Atque ubi jam casus adversorumque pavorem</p>
<p>Hospitii lenivit honos, tum discere mæsta</p>
<p>Exposcit cura letum infelicis Elissæ.</p>
<p>Cui sic, verba trahens largis cum fletibus, Anna</p>
<span class = "linenum">80</span>
<p>Incipit, et blandas addit pro tempore voces:</p>
<p>«Nate Dea, solus regni lucisque fuisti</p>
<p>Germanæ tu causa meæ: mors testis, et ille</p>
<p>(Heu! cur non idem mihi tum?) rogus. Ora videre</p>
<span class = "pagenum">476</span>
<p>Postquam est ereptum miseræ tua, litore sedit</p>
<span class = "linenum">85</span>
<p>Interdum, stetit interdum, ventosque secuta</p>
<p>Infelix oculis magno clamore vocabat</p>
<p>Ænean, comitemque tuæ se inponere solam</p>
<p>Orabat paterere rati: mox turbida anhelum</p>
<p>Retulit in thalamos cursum, subitoque tremore</p>
<span class = "linenum">90</span>
<p>Substitit, et sacrum timuit tetigisse cubile.</p>
<p>Inde amens, nunc sideream fulgentis Iuli</p>
<p>Effigiem fovet amplexu; nunc tota repente</p>
<p>Ad vultus conversa tuos, ab imagine pendet,</p>
<p>Conqueriturque tibi, et sperat responsa remitti.</p>
<span class = "linenum">95</span>
<p>Non unquam spem ponit amor: jam tecta domumque</p>
<p>Deserit, et rursus portus furibunda revisit,</p>
<p>Si qui te referant converso flamine venti.</p>
<p>Ad magicas etiam fallax atque inproba gentis</p>
<p>Massylæ levitas descendere conpulit artes.</p>
<span class = "linenum">100</span>
<p>Heu sacri vatum errores! dum numina noctis</p>
<span class = "pagenum">477</span>
<p>Eliciunt, spondentque novis medicamina curis,</p>
<p>Quod vidi decepta nefas! congessit in atram</p>
<p>Cuncta tuî monimenta pyram, et non prospera dona.»</p>

<p class = "indent">
Tum sic Æneas dulci repetitus amore:</p>
<span class = "linenum">105</span>
<p>«Tellurem hanc juro, vota inter nostra frequenter</p>
<p>Auditam vobis, juro caput, Anna, tibique,</p>
<p>Germanæque tuæ dilectum mitis Iuli,</p>
<p>Respiciens, ægerque animi tum regna reliqui</p>
<span class = "pagenum">478</span>
<p>Vestra, nec abscessem thalamo, ni magna minatus,</p>
<span class = "linenum">110</span>
<p>Meque sua ratibus dextra inposuisset, et alto</p>
<p>Egisset rapidis classem Cyllenius Euris.</p>
<p>Sed cur, (heu seri monitus!) cur tempore tali</p>
<p>Incustodito sævire dedistis amori?»</p>

<p class = "indent">
Contra sic infit, volvens vix murmur anhelum</p>
<span class = "linenum">115</span>
<p>Inter singultus, labrisque trementibus Anna:</p>
<p>«Nigro forte Jovi, cui tertia regna laborant,</p>
<p>Atque atri sociæ thalami nova sacra parabam,</p>
<p>Quîs ægram mentem et trepidantia corda levaret</p>
<p>Infelix germana tori, furvasque trahebam</p>
<span class = "linenum">120</span>
<p>Ipsa manu, properans ad visa pianda, bidentes.</p>
<p>Namque asper somno dirus me inpleverat horror,</p>
<span class = "pagenum">479</span>
<p>Terque suam Dido, ter cum clamore vocarat,</p>
<p>Et læta exsultans ostenderat ora Sychæus.</p>
<p>Quæ dum abigo menti, et, sub lucem ut visa secundent,</p>
<span class = "linenum">125</span>
<p>Oro cælicolas, ac vivo purgor in amni;</p>
<span class = "pagenum">480</span>
<p>Illa, cito passu pervecta ad litora, mutæ</p>
<p>Oscula, qua steteras, bis terque infixit arenæ.</p>
<p>Deinde amplexa sinu late vestigia fovit,</p>
<p>Ceu cinerem orbatæ pressant ad pectora matres.»</p>

<span class = "linenum">130</span>
<p class = "indent">
Tum rapido præceps cursu, resolutaque crinem,</p>
<p>Evasit propere in celsam, quam struxerat ante</p>
<p>Magna mole, pyram: cujus de sede dabatur</p>
<p>Cernere cuncta freta et totam Carthaginis urbem.</p>
<p>Hic Phrygiam vestem et baccatum induta monile,</p>
<span class = "linenum">135</span>
<p>Postquam illum infelix hausit, quo munera primum</p>
<p>Sunt conspecta, diem, et convivia mente reduxit,</p>
<p>Festasque adventu mensas, teque ordine Trojæ</p>
<p>Narrantem longos se pervigilante labores,</p>
<p>In portus amens rorantia lumina flexit.</p>

<span class = "pagenum">481</span>
<span class = "linenum">140</span>
<p class = "indent">
«Dî longæ noctis, quorum jam numina nobis</p>
<p>Mors instans majora facit, precor, inquit, adeste,</p>
<p>Et placidi victos ardore admittite manes.</p>
<p>Æneæ conjux, Veneris nurus, ulta maritum,</p>
<p>Vidi constructas nostræ Carthaginis arces.</p>
<span class = "linenum">145</span>
<p>Nunc ad vos magni descendet corporis umbra.</p>
<p>Me quoque fors dulci quondam vir notus amore</p>
<p>Exspectat, curas cupiens æquare priores.»</p>

<p class = "indent">
Hæc dicens ensem media in præcordia adegit,</p>
<p>Ensem Dardanii quæsitum in pignus amoris.</p>
<span class = "linenum">150</span>
<p>Viderunt comites, tristique per atria planctu</p>
<p>Concurrunt: magnis resonant ululatibus ædes.</p>
<span class = "pagenum">482</span>
<p>Adcepi infelix, dirisque exterrita fatis,</p>
<p>Ora manu lacerans, lymphato regia cursu</p>
<p>Tecta peto, celsosque gradus evadere nitor.</p>
<span class = "linenum">155</span>
<p>Ter diro fueram conata incumbere ferro,</p>
<p>Ter cecidi exanimæ membris revoluta sororis.</p>
<p>Jamque ferebatur vicina per oppida rumor.</p>
<p>Tum Cyrenæam fatis agitantibus urbem</p>
<p>Devenio; hinc vestris pelagi vis adpulit oris.»</p>

<span class = "linenum">160</span>
<p class = "indent">
<a name = "line8_160" id = "line8_160"> </a>
Motus erat, placidumque animum mentemque quietam</p>
<p>Troius in miseram rector susceperat Annam.</p>
<p>Jamque omnes luctus, omnesque e pectore curas</p>
<p>Dispulerat, Phrygiis nec jam amplius advena tectis</p>
<p>Illa videbatur. Tacito nox atra sopore</p>
<span class = "linenum">165</span>
<p>Cuncta per et terras et lati stagna profundi</p>
<p>Condiderat, tristi quum Dido ægerrima vultu</p>
<p>Has visa in somnis germanæ effundere voces:</p>
<p>«His, soror, in tectis longæ indulgere quieti,</p>
<p>Heu! nimium secura, potes? nec, quæ tibi fraudes</p>
<span class = "linenum">170</span>
<p>Tendantur, quæ circumstent discrimina, cernis?</p>
<p>Ac nondum nostro infaustos generique soloque</p>
<p>Laomedonteæ noscis telluris alumnos?</p>
<p>Dum cælum rapida stellas vertigine volvet,</p>
<p>Lunaque fraterno lustrabit lumine terras;</p>
<span class = "pagenum">483</span>
<span class = "linenum">175</span>
<p>Pax nulla Æneadas inter Tyriosque manebit.</p>
<p>Surge, age; jam tacitas suspecta Lavinia fraudes</p>
<p>Molitur, dirumque nefas sub corde volutat.</p>
<p>Præterea (ne falsa putes hæc fingere somnum)</p>
<p>Haud procul hinc parvo descendens fonte Numicus</p>
<span class = "linenum">180</span>
<p>Labitur, et leni per valles volvitur amne.</p>
<p>Huc rapies, germana, viam, tutosque receptus.</p>
<p>Te sacra excipient hilares in flumina Nymphæ,</p>
<p>Æternumque Italis numen celebrabere in oris.»</p>
<p>Sic fata in tenuem Phœnissa evanuit auram.</p>

<span class = "linenum">185</span>
<p class = "indent">
Anna novis somno excutitur perterrita visis,</p>
<p>Itque timor totos gelido sudore per artus.</p>
<p>Tunc, ut erat tenui corpus velamine tecta,</p>
<p>Prosiluit stratis, humilique egressa fenestra</p>
<p>Per patulos currit plantis pernicibus agros;</p>
<span class = "linenum">190</span>
<p>Donec arenoso (sic fama) Numicius illam</p>
<p>Suscepit gremio, vitreisque abscondidit antris.</p>

<p class = "indent">
Orta dies totum radiis inpleverat orbem,</p>
<p>Quum nullam Æneadæ thalamis Sidonida nacti,</p>
<p>Et Rutulum magno errantes clamore per agrum,</p>
<span class = "linenum">195</span>
<p>Vicini ad ripas fluvii manifesta sequuntur</p>
<p>Signa pedum; dumque inter se mirantur, ab alto</p>
<span class = "pagenum">484</span>
<p>Amnis aquas cursumque rapit: tum sedibus imis</p>
<p>Inter cæruleas visa est residere sorores</p>
<p>Sidonis, et placido Teucros adfarier ore.</p>
<span class = "linenum">200</span>
<p>Ex illo primis anni celebrata diebus</p>
<p>Per totam Ausoniam venerando numine culta est.</p>

<p class = "indent">
<a name = "line8_202" id = "line8_202"> </a>
Hanc postquam in tristes Italum Saturnia pugnas</p>
<p>Hortata est, celeri superum petit æthera curru,</p>
<p>Optatum Latii tandem potura cruorem.</p>
<span class = "linenum">205</span>
<p>Diva Deæ parere parat, magnumque Libyssæ</p>
<p>Ductorem gentis nulli conspecta petebat.</p>
<p>Ille, virûm cœtu tum forte remotus ab omni,</p>
<p>Incertos rerum eventus bellique volutans,</p>
<p>Anxia ducebat vigili suspiria voce.</p>
<span class = "linenum">210</span>
<p>Cui Dea sic dictis curas solatur amicis:</p>
<p>«Quid tantum ulterius, rex o fortissime gentis</p>
<p>Sidoniæ, ducis cura ægrescente dolorem?</p>
<span class = "pagenum">485</span>
<p>Omnis jam placata tibi manet ira Deorum,</p>
<p>Omnis Agenoridis rediit favor. Eia, age, segnes</p>
<span class = "linenum">215</span>
<p>Rumpe moras, rape Marmaricas in prælia vires.</p>
<p>Mutati fasces: jam bellum atque arma Senatus</p>
<p>Ex inconsulto posuit Tirynthius heros,</p>
<p>Cumque alio tibi Flaminio sunt bella gerenda.</p>
<p>Me tibi, ne dubites, summi matrona Tonantis</p>
<span class = "linenum">220</span>
<p>Misit; ego Œnotris æternum numen in oris</p>
<p>Concelebror, vestri generata e sanguine Beli.</p>
<p>Haud mora sit; rapido belli rape fulmina cursu,</p>
<p>Celsus Iapygios qua se Garganus in agros</p>
<span class = "pagenum">486</span>
<p>Explicat: haud longe tellus; huc dirige signa.»</p>
<span class = "linenum">225</span>
<p><a name = "line8_225" id = "line8_225"> </a>
Dixit, et in nubes humentia sustulit ora.</p>

<p class = "indent">
<a name = "line8_226" id = "line8_226"> </a>
Cui dux, promissæ revirescens pignore laudis:</p>
<p>«Nympha, decus generis, quo non sacratius ullum</p>
<p>Numen, ait, nobis, felix oblata secundes.</p>
<p>Ast ego te, compos pugnæ, Carthaginis arce</p>
<span class = "linenum">230</span>
<p>Marmoreis sistam templis, juxtaque dicabo</p>
<p>Æquatam gemino simulacri munere Dido.»</p>
<p>Hæc fatus socios stimulat tumefactus ovantes:</p>
<p>«Pone graves euras tormentaque lenta sedendi,</p>
<span class = "pagenum">487</span>
<p>Fatalis Latio miles: placavimus iras</p>
<span class = "linenum">235</span>
<p>Cælicolum; redeunt Divi: finita maligno</p>
<p>Hinc Fabio imperia et mutatos consule fasces</p>
<p>Nuntio: nunc dextras mihi quisque, atque illa referto</p>
<p>Quæ Marte exclusus promittere magna solebas.</p>
<p>En, numen patrium spondet majora peractis.</p>
<span class = "linenum">240</span>
<p>Vellantur signa, ac Diva ducente petamus</p>
<p>Infaustum Phrygibus Diomedis nomine campum.»</p>

<p class = "indent">
<a name = "line8_242" id = "line8_242"> </a>
Dumque Arpos tendunt instincti pectora Pœni,</p>
<p>Subnixus rapto plebeii muneris ostro,</p>
<p>Sævit jam rostris Varro, ingentique ruinæ</p>
<span class = "pagenum">488</span>
<span class = "linenum">245</span>
<p>Festinans aperire locum, fata admovet Urbi.</p>
<p>Atque illi sine luce genus, surdumque parentum</p>
<p>Nomen, et inmodice vibrabat in ore canoro</p>
<p>Lingua procax: hinc auctus opes, largusque rapinæ</p>
<p>Infima dum vulgi fovet, oblatratque Senatum;</p>
<span class = "linenum">250</span>
<p>Tantum in quassata bellis caput extulit urbe,</p>
<p>Momentum ut rerum, et fati foret arbiter unus,</p>
<p>Quo conservari Latium victore puderet.</p>
<p>Hunc Fabios inter, sacrataque nomina Marti</p>
<p>Scipiadas, interque Jovi spolia alta ferentem</p>
<span class = "linenum">255</span>
<p>Marcellum, fastis labem suffragia cæca</p>
<p>Addiderant, Cannasque malum exitiale fovebat</p>
<span class = "pagenum">489</span>
<p>Ambitus, et Graio funestior æquore campus.</p>

<p class = "indent">
<a name = "line8_258" id = "line8_258"> </a>
Idem, ut turbarum sator, atque adcendere sollers</p>
<p>Invidiam, pravusque togæ, sic debilis arte</p>
<span class = "linenum">260</span>
<p>Belligera, Martemque rudis versare, nec ullo</p>
<p>Spectatus ferro, lingua sperabat adire</p>
<p>Ad dextræ decus, atque e rostris bella ciebat.</p>
<p>Ergo alacer, Fabiumque moræ increpitare professus,</p>
<p>Ad vulgum in Patres et ovantia verba ferebat:</p>
<span class = "linenum">265</span>
<p>«Vos, quorum imperium est, consul præcepta modumque</p>
<p>Bellandi posco: sedeone, an montibus erro,</p>
<span class = "pagenum">490</span>
<p>Dum mecum Garamas et adustus corpora Maurus</p>
<p>Dividit Italiam? an ferro, quo cingitis, utor?</p>
<p>Exaudi, bone Dictator, quid Martia plebes</p>
<span class = "linenum">270</span>
<p>Inperitet: pelli Libyas, Romamque levari</p>
<p>Hoste jubet. Num festinant, quos plurima passos</p>
<p>Tertius exurit lacrimosis casibus annus?</p>
<p>Ite igitur, capite arma, viri: mora sola triumpho</p>
<p>Parvum iter est. Quæ prima dies ostenderit hostem,</p>
<span class = "linenum">275</span>
<p>Et Patrum regna et Pœnorum bella resolvet.</p>
<p>Ite alacres, Latia devinctum colla catena</p>
<p>Hannibalem Fabio ducam spectante per Urbem.»</p>

<p class = "indent">
<a name = "line8_278" id = "line8_278"> </a>
Hæc postquam increpuit, portis arma incitus effert,</p>
<p>Inpellitque moras; veluti quum carcere rupto</p>
<span class = "linenum">280</span>
<p>Auriga indocilis totas effundit habenas,</p>
<p>Et præceps trepida pendens in verbera planta</p>
<span class = "pagenum">491</span>
<p>Inpar fertur equis; fumat male concitus axis,</p>
<p>Ac frena incerto fluitant discordia curru.</p>
<p>Cernebat Paullus (namque huic communia Campus</p>
<span class = "linenum">285</span>
<p>Jura atque arma tulit) labi, mergente sinistro</p>
<p>Consule, res, pessumque dari: sed mobilis ira</p>
<p>Turbati vulgi, signataque mente cicatrix</p>
<p>Undantes ægro frenabat corde dolores.</p>
<p>Nam quum perdomita est armis juvenilibus olim</p>
<span class = "pagenum">492</span>
<span class = "linenum">290</span>
<p>Illyris ora viri, nigro adlatraverat ore</p>
<p>Victorem Invidia, et ventis jactarat iniquis.</p>
<p>Hinc inerat metus et duræ reverentia plebis.</p>
<p>Sed genus admotum Superis, summumque per altos</p>
<p>Adtingebat avos cælum: numerare parentem</p>
<span class = "linenum">295</span>
<p>Assaracum retro præstabat Amulius auctor,</p>
<p>Assaracusque Jovem: nec, qui spectasset in armis,</p>
<p>Abnueret genus. Huic Fabius jam castra petenti:</p>

<p class = "indent">
<a name = "line8_298" id = "line8_298"> </a>
«Si tibi cum Tyrio credis fore maxima bella</p>
<p>Ductore, invitus vocem hanc e pectore rumpam;</p>
<span class = "linenum">300</span>
<p>Frustraris, Paulle, Ausoniam: te prælia dira,</p>
<p>Teque hostis castris gravior manet; aut ego multo</p>
<span class = "pagenum">493</span>
<p>Nequidquam didici casus prænoscere Marte.</p>
<p>Spondentem audivi (piget, heu! tædetque senectæ,</p>
<p>Si, quas prospicio, restat passura ruinas!)</p>
<span class = "linenum">305</span>
<p>Cum duce tam fausti Martis, qua viderit hora,</p>
<p>Sumturum pugnam. Quantum nunc, Paulle, supremo</p>
<p>Absumus exitio, vocem hanc si consulis ardens</p>
<p>Audivit Pœnus! jam latis obvia, credo,</p>
<p>Stat campis acies, exspectaturque sub ictu</p>
<span class = "linenum">310</span>
<p>Alter Flaminius. Quantos, insane, ciebis</p>
<p>Varro, viros! tu, (pro Superi!) tu protinus arma?</p>
<p>Tu campum noscas ante, exploresque trahendo,</p>
<p>Qui ritus hostis: tu non, quæ copia rerum,</p>
<span class = "pagenum">494</span>
<p>Quæ natura loci, quod sit, rimabere sollers,</p>
<span class = "linenum">315</span>
<p>Armorum genus? et stantem super omnia tela</p>
<p>Fortunam adspicies? Fer, Paulle, in devia recti</p>
<p>Pectora: cur, uni patriam si adfligere fas est,</p>
<p>Uni sit servare nefas? Eget inprobus arto</p>
<p>Jam victu Libys, et, belli fervore retuso,</p>
<span class = "linenum">320</span>
<p>Laxa fides sociûm est: non hic domus hospita tecto</p>
<p>Invitat patrio, non fidæ mœnibus urbes</p>
<span class = "pagenum">495</span>
<p>Excipiunt, renovatque pari se pube juventus.</p>
<p>Tertia vix superest, crudo quæ venit Ibero,</p>
<p>Turba virûm. Persta, et cauti meditamina belli</p>
<span class = "linenum">325</span>
<p>Lentus ama: si qua interea invitaverit aura,</p>
<p>Adnueritque Deus, velox adcede secundis.»</p>

<p class = "indent">
<a name = "line8_327" id = "line8_327"> </a>
Cui breviter mæsto consul sic ore vicissim:</p>
<p>«Mecum erit hæc prorsus pietas, mentemque feremus</p>
<p>In Pœnos, invicte, tuam: nec me unica fallit</p>
<span class = "linenum">330</span>
<p>Cunctandi ratio, qua te grassante senescens</p>
<p>Hannibal obpressum vidit considere bellum.</p>
<p>Sed quænam ira Deûm? consul datus alter, opinor,</p>
<p>Ausoniæ est, alter Pœnis: trahit omnia secum,</p>
<p>Et metuit demens, alio ne consule Roma</p>
<span class = "linenum">335</span>
<p>Concidat: e Tyrio consortem adcite Senatu;</p>
<p>Non tam sæva volet: nullus, qui portet in hostem,</p>
<span class = "pagenum">496</span>
<p>Subficit insano sonipes: incedere noctis,</p>
<p>Quæ tardent cursum, tenebras dolet, itque superbus</p>
<p>Tantum non strictis mucronibus, ulla retardet</p>
<span class = "linenum">340</span>
<p>Ne pugnas mora, dum vagina ducitur ensis.</p>
<p>Tarpeiæ rupes, cognataque sanguine nobis</p>
<p>Tecta Jovis, quæque arce sua nunc stantia linquo</p>
<p>Mœnia felicis patriæ, quocumque vocabit</p>
<p>Summa salus, testor, spreto discrimine iturum.</p>
<span class = "linenum">345</span>
<p>Sed si surda mihi pugnabunt castra monenti,</p>
<p>Haud ego vos ultra, nati, dulcemque morabor</p>
<p>Assaraci de gente domum, similemve videbit</p>
<p>Varroni Paullum redeuntem saucia Roma.»</p>

<p class = "indent">
Sic tum diversa turbati mente petebant</p>
<span class = "linenum">350</span>
<p>Castra duces: at prædictis jam sederat arvis</p>
<span class = "pagenum">497</span>
<p>Ætolos Pœnus servans ad prælia campos.</p>
<p>Non alias majore virum, majore sub armis</p>
<p>Agmine cornipedum concussa est Itala tellus.</p>
<p>Quippe extrema simul gentique Urbique timebant,</p>
<span class = "linenum">355</span>
<p>Nec spes certandi plus uno Marte dabatur.</p>

<p class = "indent">
<a name = "line8_356" id = "line8_356"> </a>
Faunigenæ socio bella invasere Sicano</p>
<span class = "pagenum">498</span>
<p>Sacra manus Rutuli, servant qui Daunia regna,</p>
<p>Laurentique domo gaudent, et fonte Numici:</p>
<p>Quos Castrum, Phrygibusque gravis quondam Ardea misit,</p>
<span class = "linenum">360</span>
<p>Quos celso devexa jugo Junonia sedes</p>
<p>Lanuvium, atque altrix casti Collatia Bruti;</p>
<p>Quique inmite nemus Triviæ, quique ostia Tusci</p>
<span class = "pagenum">499</span>
<p>Amnis amant, tepidoque fovent Almone Cybeben.</p>

<p class = "indent">
Hinc Tibur, Catille, tuum, sacrisque dicatum</p>
<span class = "linenum">365</span>
<p>Fortunæ Præneste jugis, Antemnaque prisco</p>
<p>Crustumio prior, atque habiles ad aratra Labici.</p>
<span class = "pagenum">500</span>
<p>Nec non sceptriferi qui potant Thybridis undam,</p>
<p>Quique Anienis habent ripas, gelidoque rigantur</p>
<p>Simbruvio, rastrisque domant Æquicula rura.</p>

<span class = "linenum">370</span>
<p class = "indent">
His Scaurus monitor, tenero tunc Scaurus in ævo;</p>
<p>Sed jam signa dabat nascens in secula virtus.</p>
<p>Non illis solitum crispare hastilia campo,</p>
<p>Nec mos pennigeris pharetram inplevisse sagittis;</p>
<p>Pila volunt, brevibusque habiles mucronibus enses:</p>
<span class = "pagenum">501</span>
<span class = "linenum">375</span>
<p>Ære caput tecti surgunt super agmina cristis.</p>

<p class = "indent">
At quos ipsius mensis seposta Lyæi</p>
<p>Setia, et incelebri miserunt valle Velitræ,</p>
<p>Quos Cora, quos spumans inmiti Signia musto,</p>
<p>Et quos pestifera Pomptini uligine campi,</p>
<span class = "pagenum">502</span>
<span class = "linenum">380</span>
<p>Qua Saturæ nebulosa palus restagnat, et atro</p>
<p>Liventes cœno per squalida turbidus arva</p>
<p>Cogit aquas Ufens, atque inficit æquora limo,</p>
<p>Ducit avis pollens, nec dextra indignus avorum</p>
<p>Scævola, cui diræ cælatur laudis honora</p>
<span class = "linenum">385</span>
<p>Effigie clipeus: flagrant altaribus ignes.</p>
<p>Tyrrhenum valli medio stat Mucius ira</p>
<p>In semet versa, sævitque in imagine virtus.</p>
<p>Tunc ictus specie pavitare hoc bella magistro</p>
<span class = "pagenum">503</span>
<p>Cernitur, effugiens ardentem Porsena dextram.</p>

<span class = "pagenum">504</span>
<span class = "linenum">390</span>
<p class = "indent">
Quîs Circæa juga, et scopulosi verticis Anxur,</p>
<p>Hernicaque inpresso raduntur vomere saxa,</p>
<p>Quîs putri pinguis sulcaris Anagnia gleba,</p>
<p>Sulla Ferentinis Privernatumque maniplis</p>
<p>Ducebat simul excitis; Soræque juventus</p>
<span class = "linenum">395</span>
<p>Addita fulgebat telis: hic Scaptia pubes,</p>
<p>Hic Fabrateriæ vulgus; nec monte nivoso</p>
<p>Descendens Atina aberat, detritaque bellis</p>
<span class = "pagenum">505</span>
<p>Suessa, atque a duro Frusino haud inbellis aratro.</p>
<p>At, qui Fibreno miscentem flumina Lirim</p>
<span class = "linenum">400</span>
<p>Sulfureum, tacitisque vadis ad litora lapsum</p>
<p>Adcolit, Arpinas, adcita pube Venafro</p>
<p>Ac Larinatum dextris, socia hispidus arma</p>
<span class = "pagenum">506</span>
<p>Conmovet, atque viris ingens exhaurit Aquinum.</p>

<p class = "indent">
Tullius æratas raptabat in agmina turmas,</p>
<span class = "linenum">405</span>
<p>Regia progenies, et Tullo sanguis ab alto.</p>
<p>Indole pro! quanta juvenis, quantumque daturus</p>
<p>Ausoniæ populis ventura in secula civem!</p>
<p>Ille, super Gangen, super exauditus et Indos,</p>
<p>Inplebit terras voce, et furialia bella</p>
<span class = "linenum">410</span>
<p>Fulmine compescet linguæ, nec deinde relinquet</p>
<p>Par decus eloquio cuiquam sperare nepotum.</p>

<p class = "indent">
Ecce inter primos Therapnæo a sanguine Clausi</p>
<span class = "pagenum">507</span>
<p>Exsultat rapidis Nero non imitabilis ausis.</p>
<p>Hunc Amiterna cohors, et Bactris nomina ducens</p>
<span class = "linenum">415</span>
<p>Casperia, hunc Foruli, magnæque Reate dicatum</p>
<p>Cælicolum Matri, nec non habitata pruinis</p>
<p>Nursia, et a Tetrica comitantur rupe cohortes.</p>
<p>Cunctis hasta decus, clipeusque refertur in orbem,</p>
<span class = "pagenum">508</span>
<p>Conique inplumes, ac lævo tegmina crure.</p>
<span class = "linenum">420</span>
<p>Ibant, et læti pars Sancum voce canebant,</p>
<p>Auctorem gentis; pars laudes ore ferebant,</p>
<p>Sabe, tuas, qui de proprio cognomine primus</p>
<p>Dixisti populos magna ditione Sabinos.</p>

<p class = "indent">
Quid, qui Picenæ stimulat telluris alumnos,</p>
<span class = "linenum">425</span>
<p>Horridus et squamis et equina Curio crista?</p>
<span class = "pagenum">509</span>
<p>Pars belli quam magna venit! non æquore verso</p>
<p>Tam creber fractis albescit fluctus in undis;</p>
<p>Nec cœtu leviore, ubi mille per agmina virgo</p>
<p>Lunatis acies imitatur Martia peltis,</p>
<span class = "linenum">430</span>
<p>Perstrepit et tellus et Amazonius Thermodon.</p>

<p class = "indent">
Hic et, quos pascunt scopulosæ rura Numanæ,</p>
<p>Et quîs litoreæ fumant altaria Cupræ,</p>
<p>Quique Truentinas servant cum flumine turres,</p>
<p>Cernere erat: clipeata procul sub sole corusco</p>
<span class = "pagenum">510</span>
<span class = "linenum">435</span>
<p>Agmina sanguinea vibrant in nubila luce.</p>
<p>Stat fucare colos nec Sidone vilior Ancon,</p>
<p>Murice nec Libyco; statque humectata Vomano</p>
<p>Hadria, et inclemens hirsuti signifer Ascli.</p>
<p>Hoc Picus, quondam nomen memorabile ab alto</p>
<span class = "pagenum">511</span>
<span class = "linenum">440</span>
<p>Saturno, statuit genitor, quem carmine Circe</p>
<p>Exutum formæ volitare per æthera jussit,</p>
<p>Et sparsit plumis croceum fugientis honorem.</p>
<p>Ante, ut fama docet, tellus possessa Pelasgis,</p>
<p>Quîs Æsis regnator erat, fluvioque reliquit</p>
<span class = "linenum">445</span>
<p>Nomen, et a sese populos tum dixit Asilos.</p>

<p class = "indent">
Sed non ruricolæ firmarunt robore castra</p>
<span class = "pagenum">512</span>
<p>Deteriore, cavis venientes montibus, Umbri.</p>
<p>Hos Æsis Sapisque lavant, rapidasque sonanti</p>
<p>Vertice contorquens undas per saxa Metaurus,</p>
<span class = "linenum">450</span>
<p>Et lavat ingentem perfundens flumine sacro</p>
<p>Clitumnus taurum, Narque albescentibus undis</p>
<p>In Thybrim properans, Tiniæque inglorius humor,</p>
<p>Et Clanis, et Rubico, et Senonum de nomine Sena.</p>
<p>Sed pater ingenti medios inlabitur amne</p>
<span class = "pagenum">513</span>
<span class = "linenum">455</span>
<p>Albula, et admota perstringit mœnia ripa.</p>
<p>His urbes Arna, et lætis Mevania pratis,</p>
<p>Hispellum, et duro monti per saxa recumbens</p>
<p>Narnia, et infestum nebulis humentibus olim</p>
<p>Iguvium, patuloque jacens sine mœnibus arvo</p>
<span class = "linenum">460</span>
<p>Fulginia: his populi fortes, Amerinus, et armis</p>
<p>Vel rastris laudande Camers, his Sassina dives</p>
<p>Lactis, et haud parci Martem coluisse Tudertes.</p>
<p>Ductor Piso viros spernaces mortis agebat</p>
<span class = "pagenum">514</span>
<p>Ora puer, pulcherque habitum; sed corde sagaci</p>
<span class = "linenum">465</span>
<p>Æquabat senium, atque astu superaverat annos.</p>
<p>Is primam ante aciem pictis radiabat in armis,</p>
<p>Arsacidum ut fulvo micat ignea gemma monili.</p>

<p class = "indent">
Jamque per Etruscos legio completa maniplos</p>
<p>Rectorem magno spectabat nomine Galbam.</p>
<span class = "linenum">470</span>
<p>Huic genus orditur Minos, inlusaque tauro</p>
<span class = "pagenum">515</span>
<p>Pasiphae, clarique dehinc stant ordine patres.</p>
<p>Lectos Cære viros, lectos Cortona superbi</p>
<p>Tarcontis domus, et veteres misere Graviscæ.</p>
<p>Nec non Argolico dilectum litus Haleso</p>
<span class = "linenum">475</span>
<p>Alsium, et obsessæ campo squalente Fregenæ.</p>
<span class = "pagenum">516</span>
<p>Adfuit et sacris interpres fulminis alis</p>
<p>Fæsula, et antiquus Romanis mœnibus horror</p>
<p>Clusinum vulgus, quum, Porsena magne, jubebas</p>
<p>Nequidquam, pulsos Romæ inperitare Superbos.</p>

<span class = "linenum">480</span>
<p class = "indent">
Tunc quos a niveis exegit Luna metallis,</p>
<span class = "pagenum">517</span>
<p>Insignis portu, quo non spatiosior alter</p>
<p>Innumeras cepisse rates, et claudere pontum,</p>
<p>Mæoniæque decus quondam Vetulonia gentis.</p>
<p>Bissenos hæc prima dedit præcedere fasces,</p>
<span class = "linenum">485</span>
<p>Et junxit totidem tacito terrore secures:</p>
<p>Hæc altas eboris decoravit honore curules,</p>
<p>Et princeps Tyrio vestem prætexuit ostro:</p>
<p>Hæc eadem pugnas adcendere protulit ære.</p>
<p>His mixti Nepesina cohors, Æquique Falisci,</p>
<span class = "pagenum">518</span>
<span class = "linenum">490</span>
<p>Quique tuos, Flavina, focos, Sabatia quique</p>
<p>Stagna tenent, Ciminique lacum, qui Sutria tecta</p>
<p>Haud procul, et sacrum Phœbo Soracte frequentant.</p>
<p>Spicula bina gerunt; capiti cudone ferino</p>
<p>Sat cautum: Lycios damnant hastilibus arcus.</p>

<span class = "linenum">495</span>
<p class = "indent">
Hæ bellare acies norant: at Marsica pubes</p>
<p>Et bellare manu, et chelydris cantare soporem,</p>
<span class = "pagenum">519</span>
<p>Vipereumque herbis hebetare et carmine dentem.</p>
<p>Æetæ prolem Anguitiam mala gramina primam</p>
<p>Monstravisse ferunt, tactuque domare venena,</p>
<span class = "linenum">500</span>
<p>Et lunam excussisse polo, stridoribus amnes</p>
<p>Frenantem, ac silvis montes nudasse vocatis.</p>
<p>Sed populis nomen posuit metuentior hospes,</p>
<span class = "pagenum">520</span>
<p>Quum fugeret Phrygias trans æquora Marsya Crenas,</p>
<p>Mygdoniam Phœbi superatus pectine loton.</p>
<span class = "pagenum">521</span>
<span class = "linenum">505</span>
<p>Marruvium, veteris celebratum nomine Marri,</p>
<p>Urbibus est illis caput, interiorque per udos</p>
<p>Alba sedet campos, pomisque rependit aristas.</p>
<p>Cetera in obscuro famæ, et sine nomine, vulgi</p>
<p>Sed numero castella valent: conjungitur acer</p>
<span class = "linenum">510</span>
<p>Pelignus, gelidoque rapit Sulmone cohortes.</p>

<p class = "indent">
Nec cedit studio Sidicinus sanguine miles,</p>
<p>Quem genuere Cales. Non parvus conditor urbi</p>
<span class = "pagenum">522</span>
<p>(Ut fama est) Calais, Boreæ quem rapta per auras</p>
<p>Orithyia vago Geticis nutrivit in antris.</p>
<span class = "linenum">515</span>
<p>Haud ullo levior bellis Vestina juventus</p>
<p>Agmina densavit, venatu dura ferarum:</p>
<p>Quæ, Fiscelle, tuas arces, Pinnamque virentem,</p>
<p>Pascuaque haud tarde redeuntia tondet Aveiæ.</p>
<span class = "pagenum">523</span>
<p>Marrucina simul Frentanis æmula pubes</p>
<span class = "linenum">520</span>
<p>Corfini populos, magnumque Teate trahebat.</p>
<p>Omnibus in pugna fertur sparus, omnibus alto</p>
<p>Adsuetæ volucrem cælo demittere fundæ.</p>
<p>Pectora pellis obit cæsi venatibus ursi.</p>

<p class = "indent">
Jam vero, quos dives opum, quos dives avorum</p>
<span class = "linenum">525</span>
<p>E toto dabat ad bellum Campania tractu,</p>
<p>Ductorum adventu vicinis sedibus Osci</p>
<span class = "pagenum">524</span>
<p>Servabant; Sinuessa tepens, fluctuque sonorum</p>
<p>Vulturnum, quasque evertere silentia, Amyclæ,</p>
<p>Fundique, et regnata Lamo Caieta, domusque</p>
<span class = "linenum">530</span>
<p>Antiphatæ compressa freto, stagnisque palustre</p>
<p>Liternum, et quondam fatorum conscia Cyme.</p>
<span class = "pagenum">525</span>
<p>Illic Nuceria et Gaurus: navalibus acta</p>
<p>Prole Dicarchea, multo cum milite Graia<ins class = "correction"
title = ", missing">, </ins></p>
<span class = "pagenum">526</span>
<p>Illic Parthenope, ac Pœno non pervia Nola,</p>
<span class = "linenum">535</span>
<p>Allifæ, et Clanio contemtæ semper Acerræ:</p>
<span class = "pagenum">527</span>
<p>Sarrastis etiam populos totasque videres</p>
<p>Sarni mitis opes: illic, quos sulfure pingues</p>
<p>Phlegræi legere sinus, Misenus, et ardens</p>
<p>Ore giganteo sedes Ithacesia Baii.</p>
<span class = "linenum">540</span>
<p>Non Prochyte, non ardentem sortita Typhœa</p>
<span class = "pagenum">528</span>
<p>Inarime, non antiqui saxosa Telonis</p>
<p>Insula, nec parvis aberat Calatia muris;</p>
<p>Surrentum, et pauper sulci cerealis Abella:</p>
<p>In primis Capua, heu! rebus servare serenis</p>
<span class = "linenum">545</span>
<p>Inconsulta modum, et pravo peritura tumore.</p>

<p class = "indent">
Lætos rectoris formabat Scipio bello.</p>
<span class = "pagenum">529</span>
<p>Ille viris pila, et ferro circumdare pectus</p>
<p>Addiderat: leviora domo de more parentum</p>
<p>Gestabant tela, ambustas sine cuspide cornos;</p>
<span class = "linenum">550</span>
<p>Aclydis usus erat, factæque ad rura bipennes.</p>

<p class = "indent">
Ipse inter medios venturæ ingentia laudis</p>
<p>Signa dabat, vibrare sudem, tramittere saltu</p>
<p>Murales fossas, undosum frangere nando</p>
<p>Indutus thoraca vadum: spectacula tanta</p>
<span class = "pagenum">530</span>
<span class = "linenum">555</span>
<p>Ante acies virtutis erant: sæpe alite planta</p>
<p>Ilia perfossum, et campi per aperta volantem</p>
<p>Ipse pedes prævertit equum: sæpe arduus idem</p>
<p>Castrorum spatium et saxo tramisit et hasta.</p>
<p>Martia frons, facilesque comæ, nec pone retroque</p>
<span class = "linenum">560</span>
<p>Cæsaries brevior: flagrabant lumina miti</p>
<p>Adspectu, gratusque inerat visentibus horror.</p>

<p class = "indent">
Adfuit et Samnis, nondum vergente favore</p>
<span class = "pagenum">531</span>
<p>Ad Pœnos; sed nec veteri purgatus ab ira.</p>
<p>Qui Batulum Nucrasque metunt, Boviania quique</p>
<span class = "pagenum">532</span>
<span class = "linenum">565</span>
<p>Exagitant lustra, aut Caudinis faucibus hærent,</p>
<p>Et quos aut Rufræ, quos aut Æsernia, quosve</p>
<p>Obscura incultis Herdonia misit ab agris.</p>

<p class = "indent">
Bruttius haud dispar animorum, unaque juventus</p>
<span class = "pagenum">533</span>
<p>Lucanis excita jugis, Hirpinaque pubes</p>
<span class = "linenum">570</span>
<p>Horrebat telis, et tergo hirsuta ferarum.</p>
<p>Hos venatus alit: lustra incoluere, sitimque</p>
<p>Avertunt fluvio, somnique labore parantur.</p>

<p class = "indent">
Additur his Calaber, Sallentinæque cohortes,</p>
<p>Nec non Brundisium, quo desinit Itala tellus.</p>
<span class = "linenum">575</span>
<p>Parebat legio audaci permissa Cethego,</p>
<span class = "pagenum">534</span>
<p>Cui socias vires, atque indiscreta maniplis</p>
<p>Arma recensebant; nunc sese ostendere miles</p>
<p>Leucosiæ e scopulis, nunc quem Picentia Pæsto</p>
<p>Misit, et exhaustæ mox Pœno Marte Cerillæ,</p>
<span class = "linenum">580</span>
<p>Nunc Silarus quos nutrit aquis, quo gurgite tradunt</p>
<p>Duritiem lapidum mersis inolescere ramis.</p>
<span class = "pagenum">535</span>
<p>Ille et pugnacis laudavit tela Salerni</p>
<p>Falcatos enses, et quæ Buxentia pubes</p>
<p>Aptabat dextris inrasæ robora clavæ.</p>
<span class = "linenum">585</span>
<p>Ipse, humero exsertus gentili more parentum,</p>
<p>Difficili gaudebat equo, roburque juventæ</p>
<p>Flexi cornipedis duro exercebat in ore.</p>

<p class = "indent">
Vos etiam adcisæ desolatæque virorum</p>
<p>Eridani gentes, nullo adtendente Deorum</p>
<span class = "pagenum">536</span>
<span class = "linenum">590</span>
<p>Votis tunc vestris, casura ruistis in arma.</p>
<p>Certavit Mutinæ quassata Placentia bello:</p>
<p>Mantua mittenda certavit pube Cremonæ,</p>
<p>Mantua Musarum domus, atque ad sidera cantu</p>
<span class = "pagenum">537</span>
<p>Evecta Aonio, et Smyrnæis æmula plectris.</p>

<span class = "linenum">595</span>
<p class = "indent">
Tum Verona Athesi circumflua, et undique sollers</p>
<p>Arva coronantem nutrire Faventia pinum.</p>
<p>Vercellæ, fuscique ferax Pollentia villi,</p>
<p>Et quondam Teucris comes in Laurentia bella</p>
<p>Ocni prisca domus, parvique Bononia Rheni.</p>
<span class = "pagenum">538</span>
<span class = "linenum">600</span>
<p>Quique gravi remo, limosis segniter undis,</p>
<p>Lenta paludosæ proscindunt stagna Ravennæ.</p>
<p>Tum Trojana manus, tellure antiquitus orti</p>
<p>Euganea, profugique sacris Antenoris oris.</p>
<p>Nec non cum Venetis Aquileia superfluit armis.</p>
<span class = "linenum">605</span>
<p>Tum pernix Ligus, et sparsi per saxa Vagenni</p>
<span class = "pagenum">539</span>
<p>In decus Hannibalis duros misere nepotes.</p>
<p>Maxima tot populis rector fiducia Brutus</p>
<p>Ibat, et hortando notum adcendebat in hostem.</p>
<p>Læta viro gravitas, ac mentis amabile pondus,</p>
<span class = "linenum">610</span>
<p>Et sine tristitia virtus: non ille rigoris</p>
<p>Ingratas laudes, nec nubem frontis amabat,</p>
<p>Nec famam lævo quærebat limite vitæ.</p>

<p class = "indent">
Addiderat ter mille viros, in Marte sagittæ</p>
<p>Expertos, fidus Sicula regnator ab Ætna.</p>
<span class = "pagenum">540</span>
<span class = "linenum">615</span>
<p>Non totidem Ilva viros, sed lætos cingere ferrum,</p>
<p>Armarat patrio, quo nutrit bella, metallo.</p>

<p class = "indent">
Ignosset, quamvis avido committere pugnam,</p>
<p>Varroni, quicumque simul tot tela videret.</p>
<p>Tantis agminibus Rhœteo litore quondam</p>
<span class = "linenum">620</span>
<p>Fervere, quum magnæ Trojam invasere Mycenæ,</p>
<p>Mille rates vidit Leandrius Hellespontus.</p>

<span class = "pagenum">541</span>
<p class = "indent">
Ut ventum ad Cannas, urbis vestigia priscæ,</p>
<p>Defigunt diro signa infelicia vallo.</p>
<p>Nec, tanta miseris jamque inpendente ruina,</p>
<span class = "linenum">625</span>
<p>Cessarunt Superi vicinas prodere clades.</p>
<p>Per subitum adtonitis pila exarsere maniplis,</p>
<p>Et celsæ toto ceciderunt aggere pinnæ,</p>
<p>Nutantique ruens prostravit vertice silvas</p>
<p>Garganus, fundoque imo mugivit anhelans</p>
<span class = "linenum">630</span>
<p>Aufidus, et magno late distantia ponto</p>
<p>Terruerunt pavidos adcensa Ceraunia nautas.</p>
<p>Quæsivit Calaber, subducta luce repente</p>
<p>Inmensis tenebris, et terram et litora Sipus:</p>
<span class = "pagenum">542</span>
<p>Obseditque frequens castrorum limina bubo.</p>
<span class = "linenum">635</span>
<p>Nec densæ trepidis apium se involvere nubes</p>
<p>Cessarunt aquilis: non unus crine corusco</p>
<p>Regnorum eversor rubuit letale cometes.</p>
<p>Castra quoque et vallum rabidæ sub nocte silenti</p>
<p>Inrupere feræ, raptique ante ora paventum</p>
<span class = "linenum">640</span>
<p>Adjunctos vigilis sparserunt membra per agros.</p>

<p class = "indent">
Ludificante etiam terroris imagine somnos,</p>
<p>Gallorum visi bustis erumpere manes:</p>
<span class = "pagenum">543</span>
<p>Terque quaterque solo penitus tremuere revulsæ</p>
<p>Tarpeiæ rupes: atque atro sanguine flumen</p>
<span class = "linenum">645</span>
<p>Manavit Jovis in templis, lacrimæque vetusta</p>
<p>Effigie patris large fluxere Quirini.</p>
<p>Major et horrificis sese extulit Allia ripis.</p>
<p>Non Alpes sedere loco, non nocte dieve</p>
<p>Ingentes inter stetit Apenninus hiatus.</p>
<span class = "linenum">650</span>
<p>Axe super medio, Libyes a parte, coruscæ</p>
<p>In Latium venere faces, ruptusque fragore</p>
<p>Horrisono polus, et vultus patuere Tonantis.</p>
<p>Ætnæos quoque contorquens e cautibus ignes</p>
<p>Vesbius intonuit, scopulisque in nubila jactis</p>
<span class = "pagenum">544</span>
<span class = "linenum">655</span>
<p>Phlegræus tetigit trepidantia sidera vertex.</p>

<p class = "indent">
<a name = "line8_656" id = "line8_656"> </a>
Ecce inter medios belli præsagus, et ore</p>
<p>Adtonito sensuque simul, clamoribus inplet</p>
<p>Miles castra feris, et anhelat clade futura.</p>
<p>Parcite, crudeles Superi, jam stragis acervis</p>
<span class = "linenum">660</span>
<p>Deficiunt campi; video per densa volantem</p>
<p>Agmina ductorem Libyæ, currusque citatos</p>
<p>Arma virum super atque artus et signa trahentem.</p>
<p>Turbinibus furit insanis, et prælia ventus</p>
<p>Inque oculos inque ora rotat. Cadit inmemor ævi</p>
<span class = "pagenum">545</span>
<span class = "linenum">665</span>
<p>Nequidquam, Trasymene, tuis Servilius oris</p>
<p>Subductus. Quo, Varro, fugis? pro Juppiter! ictu</p>
<p>Procumbit saxi fessis spes ultima Paulus.</p>
<p>Cesserit huic Trebia exitio: pons ecce cadentum</p>
<p>Corporibus struitur, reicitque cadavera fumans</p>
<span class = "linenum">670</span>
<p>Aufidus, ac victrix insultat bellua campis.</p>
<span class = "pagenum">546</span>
<p>Gestat Agenoreus nostro de more secures</p>
<p>Consulis, et sparsos lictor fert sanguine fasces.</p>
<p>In Libyam Ausonii portatur pompa triumphi.</p>
<p>O dolor! hoc etiam, Superi, vidisse jubetis?</p>
<span class = "linenum">675</span>
<p>Congesto, lævæ quodcumque avellitur, auro</p>
<p>Metitur Latias victrix Carthago ruinas.</p>
</div>


<hr class = "mid">

<span class = "pagenum">547</span>

<h2><a name = "liber9" id = "liber9">
LIBER NONUS.</a></h2>

<hr class = "mid">

<h4><a name = "lib9_arg" id = "lib9_arg">ARGUMENTUM.</a></h4>

<div class = "argument">

<p><span class = "smallcaps">Varro</span>, nulla prodigiorum ratione
habita, eadem, qua Hannibal, cupiditate pugnandi flagrat; ejusque
temeritas augetur prælio tumultuario, procursu magis militum, quam jussu
imperatorum, in prohibendis prædatoribus orto, in quo Mancinus quidem
aliique Romani pereunt: sed haudquaquam par Pœnis dimicatio est; <a href
= "#line9_1">1-14</a>.</p>

<p>Itaque pugna non abstinuisset, nisi furenti obstitisset Paulus
consul, cujus eo die (nam alternis imperitabant) imperium erat; <a href
= "#line9_15">15-23</a>.</p>

<p>Inpatiens moræ indignatur Varro, vociferaturque, emissum hostem e
manibus, ferrum atque arma iratis et pugnandi cupientibus adimi
militibus: quibus, ut postero die, prima luce, in prælium temere ruant,
edicit; <a href = "#line9_24">24-37</a>.</p>

<p>Paulus, futuram cladem animo præsagiens, multis eum precibus
lacrimisque obsecrat, ut, donec tirones milites, Fabiana disciplina
imbuti, omittant timorem, quem solum Hannibalis nomen ipsis injiciat,
pugnam detrectet, et, si consilia collegæ respuat, monitis certe Deorum
et Sibyllæ Cumanæ prædictis aures præbeat; <a href =
"#line9_38">38-65</a>.</p>

<p>Nocte præterea insequenti funestus incidit casus, quo clades
Romanorum portenditur. Satricus, Sulmone in Pelignis natus, primo bello
Punico a Xanthippo in Libya captus, regi Autololum dono datus erat, et
nunc in Italiam reductus, ut eo interprete Gætuli uterentur; <a href =
"#line9_66">66-79</a>.</p>

<p>Is duos in Italia reliquerat filios, Mancinum et Solymum; quorum
alter in prælio illo tumultuario ceciderat; alter, vigilias ante vallum
agens, noctu exierat castris, ut fratris corpus humaret. Eodem tempore
Satricus inermis a Pœnis ad Romanos transfugit, et in campo arma
quærens, quibus se tueatur, forte fortuna in Mancini exanimum
<span class = "pagenum">548</span>
corpus incidit; <a href = "#line9_80">80-95</a>.</p>

<p>Ejus armis indutus obviam fit Solymo, qui fraternis exuviis
conspectis mortiferum ei infligit vulnus; <a href =
"#line9_96">96-105</a>.</p>

<p>Parens moribundus adnoscit filium, quem, diro facinore adtonitum,
erroris excusatione et venia erigere conatur, et patriæ amore ductus
orat, ut ipse cum Paulo et civibus suis furorem Varronis cohibeat;
<a href = "#line9_106">106-151</a>.</p>

<p>Solymus autem doloris inpatiens, vitæque pertæsus, gladio sibi pectus
trajicit, et, his verbis, <span class = "smallcaps">fuge prælia,
Varro</span>, sanguine suo inscriptis in clipeo, eoque e sagitta
suspenso, mortuus super patris corpus concidit; <a href =
"#line9_151">151-177</a>.</p>

<p>Hisce aliisque ominibus quum infausta omnia Romanis portendissent
Dii, duces prima luce signum pugnæ proponunt, et Hannibal, oratione ad
milites habita, rerum feliciter gestarum memoria magnisque
pollicitationibus animum iis incendit, et se sola contentum gloria illis
omnia victoriæ emolumenta concessurum profitetur; <a href =
"#line9_178">178-216</a>.</p>

<p>Tum transgressus Aufidum copias instruit, et in sinistro cornu Afros
duce Nealce, in dextro Hispanos et Baliares, in media acie Pœnos et
Gallos, quibus ipse præest, ad ripam fluvii elephantos, passim vero
Numidas locat, ut procursu hostes lacessant, armaque quaquaversus in
prælio circumferant; <a href = "#line9_217">217-243</a>.</p>

<p>Interea Varro, exercitu e castris educto, milites invento clipeo,
sanguine Solymi inscripto, perterritos graviter objurgat, et dextrum
cornu ipse tenet, lævo Paulum præficit, mediam pugnam Servilio Gemino
tuendam dat, et Scipionem cum selecta manu Numidis equitibus obponit;
<a href = "#line9_244">244-277</a>.</p>

<p>Acie utrimque directa, instar ventorum agmina concurrunt cum
strepitu, ipsique Dii cælo relicto prælio se inmiscent; <a href =
"#line9_278">278-303</a>.</p>

<p>Tum ingenti clamore sublato confertim in prima acie gladiis, nec ita
multo post in secunda eodem impetu hastis, in tertia missilibus
pugnatur; quique in ultimis stant ordinibus, clamore invicem suos
adcendunt; <a href = "#line9_304">304-334</a>.</p>

<p>Postremo omni utrimque armorum genere, ne falarica quidem excepta,
utuntur, et atrox editur cædes; <a href = "#line9_335">335-353</a>.</p>

<p>Ipsa pugna diu anceps est: tandem Nealces cuneos hostium perrumpit,
et cum magna strage inpellit; <a href = "#line9_354">354-369</a>.</p>

<p>Inter Romanos fortiter pugnantes eminent Scævola, et conjunctissimum
amicorum par, Marius ac Caper: at ille saxi ictu a Nealce, hic a Symætho
interficiuntur; <a href = "#line9_370">370-410</a>.</p>

<p>Inclinatam Romanorum aciem restituunt Scipio, Varro, Curio et Brutus:
sed Hannibal impetum hostium, jam ferocius procurrentium, reprimit; et
in Varronem, consulis insignibus conspicuum, inruit; <a href =
"#line9_411">411-423</a>.</p>

<p>Hunc præsenti mortis periculo eripit Scipio juvenis, qui in singulare
<span class = "pagenum">549</span>
cum Pœnorum duce certamen descendit; <a href =
"#line9_424">424-437</a>.</p>

<p>Iis congredientibus Dii, Pallas Hannibali, Mars Scipioni, propere
auxilio veniunt, ipsique acriter inter se dimicant; <a href =
"#line9_438">438-469</a>.</p>

<p>Monitu autem Iridis, a Jove missæ, ira deorum mitigatur, et Pallas
invita Hannibalem, nube circumfusum, in tutiorem locum subducit; <a href
= "#line9_470">470-485</a>.</p>

<p>Absente Dea Mars prælium redintegrat: at Æolus, precibus Junonis
motus, ventum, qui Apulis Vulturnus dicitur, et ex ipsis Ætnæ
voraginibus igneam vim traxerat, Romanis inmittit; <a href =
"#line9_486">486-500</a>.</p>

<p>Is Pœnorum tela adjuvat, Romanis autem multo pulvere in ipsa ora
volvendo adimit prospectum, nec arma tantum eripit, sed animam quoque
intercludit; <a href = "#line9_501">501-520</a>.</p>

<p>Quin ne Marti quidem parcit, ejusque iram incendit in Pœnos; <a href
= "#line9_521">521-525</a>.</p>

<p>De quo Dei furore Pallas graviter cum Jove expostulat: Juno autem,
quæ ejus vel iracundia est, vel ingenii calliditas, marito auctor est,
ut fulmine Carthaginienses delendo, quanta sit potentia sua, palam
faciat; <a href = "#line9_526">526-541</a>.</p>

<p>Jupiter contra inmutabilem fatorum rerumque seriem pandit, Iridemque
mittit ad Martem, qui, dicto quidem patris audiens, sed cum fremitu ex
acie excedit; <a href = "#line9_542">542-555</a>.</p>

<p>Quo facto Hannibal, e remotiori campi loco, ubi metu Martis
delituerat, progressus, undique conligit copias, et Minucium, Fabii olim
ope servatum, hasta transfigit; <a href = "#line9_556">556-569</a>.</p>

<p>Ejus jussu etiam elephanti in prælium rapiuntur, et e turribus, in
dorsis eorum exstructis, saxa, ignis et tela jaciuntur in hostes;
<a href = "#line9_570">570-583</a>.</p>

<p>Ex his belluis una Ufentem, dente conreptum, sublime fert; alia
Tadium excutit in altum, sed oculis ejus ense spoliata concidit; <a href
= "#line9_584">584-598</a>.</p>

<p>Multi tamen elephanti, ardentibus tædis in turres ingestis, furore
instincti in fluvium præcipites currunt; reliqui jaculis et saxis eminus
incessuntur; <a href = "#line9_599">599-631</a>.</p>

<p>Paulus collegam, harum cladium auctorem, ejusque ignaviam acerbe
increpat, et in medios hostes ruit; <a href =
"#line9_632">632-643</a>.</p>

<p>Varro, quem sera temeritatis pœnitentia subit, trepide ex acie
refugit, diuque hæsitat, utrum sibi consciscat necem, an fugitivus Romam
revertatur; <a href = "#line9_644">644-657</a>.</p>
</div>

<hr class = "tiny">

<div class = "text">
<p><a name = "line9_1" id = "line9_1"> </a>
<span class = "smallcaps">Turbato</span> monstris Latio, cladisque
futuræ</p>
<p>Signa per Ausoniam prodentibus inrita Divis,</p>
<span class = "pagenum">550</span>
<p>Haud secus ac si fausta forent et prospera pugnæ</p>
<p>Omina venturæ, consul traducere noctem</p>
<span class = "linenum">5</span>
<p>Exsomnis, telumque manu vibrare per umbras,</p>
<p>Ac modo segnitie Paulum increpitare, modo acres</p>
<p>Exercere tubas, nocturnaque classica velle.</p>
<p>Nec minor in Pœno properi certaminis ardor.</p>
<p>Erumpunt vallo, fortuna urgente sinistra;</p>
<span class = "linenum">10</span>
<p>Consertæque manus: jam sparsi ad pabula campis</p>
<p>Vicinis raptanda Macæ fudere volucrem</p>
<p>Telorum nubem: ante omnes invadere bella</p>
<p>Mancinus gaudens, hostilique ungere primus</p>
<p>Tela cruore, cadit; cadit et numerosa juventus.</p>
<span class = "linenum">15</span>
<p><a name = "line9_15" id = "line9_15"> </a>
Nec pecudum fibras Varro, et contraria Paulo</p>
<p>Auspicia incusante Deum compesceret arma,</p>
<p>Ni sors alterni juris, quo castra reguntur,</p>
<span class = "pagenum">551</span>
<p>Arbitrium pugnæ properanti in fata negasset.</p>
<p>Quæ tamen haud valuit perituris millibus una</p>
<span class = "linenum">20</span>
<p>Plus donasse die. Rediere in castra, gemente</p>
<p>Haud dubie Paulo, qui crastina jura videret</p>
<p>Amenti cessura viro, frustraque suorum</p>
<p>Servatas a cæde animas: nam turbidus ira</p>
<p><a name = "line9_24" id = "line9_24"> </a>
Infensusque moræ dilata ob prælia ductor:</p>
<span class = "linenum">25</span>
<p>«Siccine, sic, inquit, grates pretiumque rependis,</p>
<p>Paule, tui capitis? meruerunt talia, qui te</p>
<p>Legibus atque urnæ dira eripuere minanti?</p>
<p>Tradant immo hosti revocatos ilicet enses,</p>
<p>Tradant arma, jube; aut pugnantum deripe dextris.</p>
<span class = "pagenum">552</span>
<span class = "linenum">30</span>
<p>Sed vos, quorum oculos atque ora humentia vidi,</p>
<p>Vertere quum consul terga, et remeare juberet,</p>
<p>Ne morem et pugnæ signum exspectate petendæ;</p>
<p>Dux sibi quisque viam rapito, quum spargere primus</p>
<p>Incipiet radiis Gargana cacumina Phœbus.</p>
<span class = "linenum">35</span>
<p>Pandam egomet propere portas: ruite ocius, atque hunc</p>
<p>Ereptum revocate diem.» Sic turbidus ægra</p>
<p>Pestifero pugnæ castra incendebat amore.</p>

<p class = "indent">
<a name = "line9_38" id = "line9_38"> </a>
At Paulus, jam non idem nec mente nec ore,</p>
<p>Sed qualis stratis deleto milite campis</p>
<span class = "linenum">40</span>
<p>Post pugnam stetit, ante oculos atque ora futuro</p>
<p>Obversante malo; ceu jam spe lucis ademta,</p>
<p>Quum stupet exanimata parens, natique tepentes</p>
<p>Nequidquam fovet extremis amplexibus artus:</p>
<span class = "pagenum">553</span>
<p>«Per toties, inquit, concussæ mœnia Romæ,</p>
<span class = "linenum">45</span>
<p>Perque has, nox Stygia quas jam circumvolat umbra,</p>
<p>Insontes animas, cladi parce obvius ire:</p>
<p>Dum transit Divum furor, et consumitur ira</p>
<p>Fortunæ, novus Hannibalis, sat, nomina ferre</p>
<p>Si discit miles, nec frigidus adspicit hostem.</p>
<span class = "linenum">50</span>
<p>Nonne vides, quum vicinis auditur in arvis,</p>
<p>Quam subitus linquat pallentia corpora sanguis?</p>
<p>Quamque fluant arma ante tubas? cunctator et æger,</p>
<p>Ut rere, in pugnas Fabius quoscumque sub illis</p>
<p>Culpatis duxit signis, nunc arma capessunt.</p>
<span class = "linenum">55</span>
<p>At quos Flaminius.... Sed dira avertite, Divi.</p>
<p>Sin nostris animus monitis precibusque repugnat,</p>
<p>Aures pande Deo: cecinit Cymæa per orbem</p>
<p>Hæc olim vates, hæc te præsaga tuosque</p>
<span class = "pagenum">554</span>
<p>Vulgavit terris proavorum ætate furores.</p>
<span class = "linenum">60</span>
<p>Jamque alter tibi, nec perplexo carmine, coram</p>
<p>Fata cano vates: sistis ni crastina signa,</p>
<p>Firmabis nostro Phœbeæ dicta Sibyllæ</p>
<p>Sanguine: nec Graio posthac Diomede ferentur,</p>
<p>Sed te, si perstas, insignes consule campi.»</p>
<span class = "linenum">65</span>
<p>Hæc Paulus, lacrimæque oculis ardentibus ortæ.</p>

<p class = "indent">
<a name = "line9_66" id = "line9_66"> </a>
Nec non et noctem sceleratus polluit error:</p>
<p>Xanthippo captus Libycis tolerarat in oris</p>
<p>Servitium Satricus, mox inter præmia regi</p>
<p>Autololum dono datus ob virtutis honorem.</p>
<span class = "linenum">70</span>
<p>Huic domus et gemini fuerant Sulmone relicti</p>
<p>Matris in uberibus nati, Mancinus et una</p>
<p>Nomine Rhœteo Solymus: nam Dardana origo,</p>
<p>Et Phrygio genus a proavo, qui, sceptra sequutus</p>
<p>Æneæ, claram muris fundaverat urbem</p>
<span class = "pagenum">555</span>
<span class = "linenum">75</span>
<p>Ex sese dictam Solymon: celebrata colonis</p>
<p>Mox Italis paullatim adtrito nomine Sulmo.</p>
<p>Ac tum barbaricis Satricus cum rege catervis</p>
<p>Advectus, quo non spretum, si posceret usus,</p>
<p>Noscere Gætulis Latias interprete voces.</p>
<span class = "linenum">80</span>
<p><a name = "line9_80" id = "line9_80"> </a>
Postquam posse datum Peligna revisere tecta,</p>
<p>Et patrium sperare larem; ad conamina noctem</p>
<p>Advocat, ac furtim castris evadit iniquis.</p>
<p>Sed fuga nuda viri: sumto nam prodere cœpta</p>
<p>Vitabat clipeo, et dextra remeabat inermi.</p>
<span class = "linenum">85</span>
<p>Exuvias igitur, prostrataque corpora campo</p>
<p>Lustrat, et exutis Mancini cingitur armis.</p>

<p class = "indent">
<a name = "line9_87" id = "line9_87"> </a>
Jamque metus levior: verum, cui demta ferebat</p>
<p>Exsangui spolia, et cujus nudaverat artus,</p>
<p>Natus erat, paullo ante Maca prostratus ab hoste.</p>
<span class = "linenum">90</span>
<p>Ecce sub adventum noctis, primumque soporem,</p>
<p>Alter natorum Solymus vestigia vallo</p>
<p>Ausonio vigil extulerat, dum sorte vicissim</p>
<p>Alternat portæ excubias, fratrisque petebat</p>
<p>Mancini stratum sparsa inter funera corpus,</p>
<span class = "linenum">95</span>
<p>Furtiva cupiens miserum componere terra.</p>
<p><a name = "line9_96" id = "line9_96"> </a>
Nec longum celerarat iter, quum tendere in armis</p>
<span class = "pagenum">556</span>
<p>Aggere Sidonio venientem conspicit hostem.</p>
<p>Quodque dabat fors in subitis necopina, sepulcro</p>
<p>Ætoli condit membra occultata Thoantis.</p>
<span class = "linenum">100</span>
<p>Inde, ubi nulla sequi propius pone arma, virumque</p>
<p>Incomitata videt vestigia ferre per umbras,</p>
<p>Prosiliens tumulo contorquet nuda parentis</p>
<p>In terga haud frustra jaculum; Tyriamque sequentum</p>
<p>Satricus esse manum, et Sidonia vulnera credens,</p>
<span class = "linenum">105</span>
<p>Auctorem cæci trepidus circumspicit ictus.</p>

<p class = "indent">
<a name = "line9_106" id = "line9_106"> </a>
Verum ubi victorem juvenili robore cursus</p>
<p>Adtulit, et notis fulsit lux tristis ab armis,</p>
<p>Fraternusque procul, luna prodente, retexit</p>
<p>Ante oculos sese, et radiavit comminus umbo;</p>
<span class = "linenum">110</span>
<p>Exclamat juvenis, subita flammatus ab ira:</p>
<p>«Non sim equidem Sulmone satus tua, Satrice, proles,</p>
<p>Nec frater, Mancine, tuus, fatearque nepotem</p>
<p>Pergameo indignum Solymo, si evadere detur</p>
<p>Huic nostras inpune manus: tu nobile gestes</p>
<span class = "linenum">115</span>
<p>Germani spolium ante oculos, referasque superba,</p>
<span class = "pagenum">557</span>
<p>Me spirante, domus Pelignæ pefidus arma?</p>
<p>Hæc tibi, cara parens Acca, ad solatia luctus</p>
<p>Dona feram, nati ut figas æterna sepulcro.»</p>
<p>Talia vociferans stricto mucrone ruebat.</p>

<span class = "linenum">120</span>
<p class = "indent">
<a name = "line9_120" id = "line9_120"> </a>
Ast illi jam tela manu, jamque arma fluebant,</p>
<p>Audita patria, natisque, et conjuge, et armis;</p>
<p>Ac membra et sensus gelidus stupefecerat horror.</p>
<p>Tum vox semianimi miseranda effunditur ore:</p>
<p>«Parce, precor, dextræ, non ut mihi vita supersit</p>
<span class = "linenum">125</span>
<p>(Quippe nefas hac velle frui); sed sanguine nostro</p>
<p>Ne damnes, o nate, manus. Carthaginis ille</p>
<p>Captivus, patrias nunc primum advectus in oras,</p>
<p>Ille ego sum Satricus, Solymi genus: haud tua, nate,</p>
<p>Fraus ulla est: jaceres in me quum fervidus hastam,</p>
<span class = "linenum">130</span>
<p>Pœnus eram; verum, castris elapsus acerbis,</p>
<p>Ad vos et caræ properabam conjugis ora.</p>
<p>Hunc rapui exanimi clipeum: sed jam, unice nobis,</p>
<span class = "pagenum">558</span>
<p>Hæc fratris tumulis arma excusata reporta.</p>
<p>Curarum tibi prima tamen sit, nate, referre</p>
<span class = "linenum">135</span>
<p>Ductori monitus Paulo, producere bellum</p>
<p>Nitatur, Pœnoque neget certamina Martis.</p>
<p>Augurio exsultat Divum, inmensamque propinqua</p>
<p>Stragem acie sperat: quæso, cohibete furentem</p>
<p>Varronem; namque hunc fama est inpellere signa.</p>
<span class = "linenum">140</span>
<p>Sat magnum hoc miseræ fuerit mihi cardine vitæ</p>
<p>Solamen, cavisse meis: nunc ultima, nate,</p>
<p>Invento simul atque amisso redde parenti</p>
<p>Oscula.» Sic fatus galeam exuit, atque rigentis</p>
<p>Invadit nati tremebundis colla lacertis;</p>
<span class = "linenum">145</span>
<p>Adtonito et nitens verbis sanare pudorem</p>
<p>Vulneris inpressi, telum excusare laborat:</p>
<p>«Quis testis nostris, quis conscius adfuit actis?</p>
<p>Non nox errorem nigranti condidit umbra?</p>
<p>Cur trepidas? da, nate, magis, da jungere pectus.</p>
<span class = "pagenum">559</span>
<span class = "linenum">150</span>
<p>Absolvo pater ipse manum, atque in fine laborum</p>
<p><a name = "line9_151" id = "line9_151"> </a>
Hac condas oculos dextra, precor.» At miser, imo</p>
<p>Pectore suspirans, juvenis non verba vicesque</p>
<p>Adloquio vocemve refert; sed sanguinis atri</p>
<p>Sistere festinat cursum, laceroque ligare</p>
<span class = "linenum">155</span>
<p>Ocius inlacrimans altum velamine vulnus.</p>

<p class = "indent">
<a name = "line9_156" id = "line9_156"> </a>
Tandem inter gemitus miseræ erupere querelæ:</p>
<p>«Siccine te nobis, genitor, fortuna reducit</p>
<p>In patriam? sic te nato, natumque parenti</p>
<p>Inpia restituit? felix o terque quaterque</p>
<span class = "linenum">160</span>
<p>Frater, cui fatis genitorem adnoscere ademtum!</p>
<p>Ast ego, Sidoniis inperditus, ecce, parentem</p>
<p>Vulnere cognosco: saltem hoc, Fortuna, fuisset</p>
<p>Solamen culpæ, dubia ut mihi signa dedisses</p>
<p>Infausti generis: verum linquetur iniquis</p>
<span class = "pagenum">560</span>
<span class = "linenum">165</span>
<p>Non ultra Superis nostros celare labores.»</p>

<p class = "indent">
<a name = "line9_166" id = "line9_166"> </a>
Hæc dum amens queritur, jam, deficiente cruore,</p>
<p>In vacuas senior vitam disperserat auras.</p>
<p>Tum juvenis, mæstum adtollens ad sidera vultum:</p>
<p>«Pollutæ dextræ et facti Titania testis</p>
<span class = "linenum">170</span>
<p>Infandi, quæ nocturno mea lumine tela</p>
<p>Dirigis in patrium corpus, non amplius, inquit,</p>
<p>His oculis et damnato violabere visu.»</p>
<p>Hæc memorat, simul ense fodit præcordia, et, atrum</p>
<p>Sustentans vulnus, mananti sanguine signat</p>
<span class = "linenum">175</span>
<p>In clipeo mandata patris, <span class = "smallcaps">fuge prælia,
Varro</span>;</p>
<p>Ac summi tegimen suspendit cuspide teli,</p>
<p>Defletumque super prosternit membra parentem.</p>

<p class = "indent">
<a name = "line9_178" id = "line9_178"> </a>
Talia venturæ mittebant omina pugnæ</p>
<p>Ausoniis Superi, sensimque abeuntibus umbris</p>
<span class = "linenum">180</span>
<p>Conscia nox sceleris roseo cedebat Eoo.</p>
<p>Ductor in arma suos Libys, et Romanus in arma</p>
<p>Excibant de more suos; Pœnisque redibat,</p>
<p>Qualis nulla dies omni surrexerit ævo.</p>
<p>«Non verborum, inquit, stimulantum, Pœnus, egetis,</p>
<span class = "pagenum">561</span>
<span class = "linenum">185</span>
<p>Herculeis iter a metis ad Iapygis agros</p>
<p>Vincendo emensi: nusquam est animosa Saguntos:</p>
<p>Concessere Alpes: pater ipse superbus aquarum</p>
<p>Ausonidum Eridanus captivo defluit alveo.</p>
<p>Strage virum mersus Trebia est, atque ora sepulto</p>
<span class = "linenum">190</span>
<p>Lydia Flaminio premitur, lateque refulgent</p>
<p>Ossibus, ac nullo sulcantur vomere campi.</p>
<p>Clarior his titulus, plusque adlatura cruoris</p>
<p>Lux oritur. Mihi magna satis, sat vera superque</p>
<p>Bellandi merces sit gloria: cetera vobis</p>
<span class = "linenum">195</span>
<p>Vincantur: quidquid diti devexit Hibero,</p>
<p>Quidquid in Ætnæis jactavit Roma triumphis;</p>
<span class = "pagenum">562</span>
<p>Quin etiam Libyco si quid de litore raptum</p>
<p>Condidit, in vestros veniet sine sortibus enses.</p>
<p>Ferte domos, quod dextra dabit: nil ductor honoris</p>
<span class = "linenum">200</span>
<p>Ex opibus posco: raptor per secula longa</p>
<p>Dardanus edomitum vobis spoliaverit orbem.</p>
<p>Qui Tyria ducis Sarranum ab origine nomen,</p>
<p>Seu Laurens tibi, Sigeo sulcata colono,</p>
<p>Adridet tellus, seu sunt Byzacia cordi</p>
<span class = "linenum">205</span>
<p>Rura magis, centum Cereri fruticantia culmis,</p>
<p>Electos optare dabo inter præmia campos.</p>
<p>Addam etiam, flava Thybris quas inrigat unda,</p>
<p>Captivis late gregibus depascere ripas.</p>
<span class = "pagenum">563</span>
<p>Qui vero externo socius mihi sanguine Byrsæ</p>
<span class = "linenum">210</span>
<p>Signa moves, dextram Ausonia si cæde cruentam</p>
<p>Adtolles, hinc jam civis Carthaginis esto.</p>
<p>Neu vos Garganus Daunique fefellerit ora;</p>
<p>Ad muros statis Romæ: licet avia longe</p>
<p>Urbs agat, et nostro procul a certamine distet,</p>
<span class = "linenum">215</span>
<p>Hic hodie ruet: atque ultra te ad prælia miles</p>
<p>Nulla voco: ex acie tende in Capitolia cursum<ins class =
"correction" title = "» missing">.»</ins></p>

<p class = "indent">
<a name = "line9_217" id = "line9_217"> </a>
Hæc memorat: tum, propulso munimine valli,</p>
<p>Fossarum rapuere moras, aciemque locorum</p>
<p>Consilio curvis adcommodat ordine ripis.</p>
<span class = "linenum">220</span>
<p>Barbaricus lævo stetit ad certamina cornu</p>
<p>Bellator Nasamon, unaque inmanior artus</p>
<span class = "pagenum">564</span>
<p>Marmarides, tum Maurus atrox, Garamasque, Macesque,</p>
<p>Et Massylæ acies, et ferro vivere lætum</p>
<p>Vulgus Adyrmachidæ pariter, gens adcola Nili,</p>
<span class = "linenum">225</span>
<p>Corpora ab inmodico servans nigrantia Phœbo;</p>
<p>Quîs positum agminibus caput imperiumque Nealces.</p>
<p>At parte in dextra, sinuat qua flexibus undam</p>
<p>Aufidus, et curvo circum errat gurgite ripas,</p>
<p>Mago regit. Subiere leves, quos horrida misit</p>
<span class = "linenum">230</span>
<p>Pyrene, populi, varioque auxere tumultu</p>
<p>Flumineum latus: effulget cætrata juventus;</p>
<p>Cantaber ante alios, nec tectus tempora Vasco,</p>
<p>Ac torto miscens Baliaris prælia plumbo,</p>
<p>Bætigenæque viri. Celsus media ipse coercet</p>
<span class = "pagenum">565</span>
<span class = "linenum">235</span>
<p>Agmina, quæ patrio firmavit milite, quæque</p>
<p>Celtarum Eridano perfusis sæpe catervis.</p>
<p>Sed qua se fluvius retro labentibus undis</p>
<p>Eripit, et nullo cuneos munimine vallat,</p>
<p>Turritæ moles, ac propugnacula dorso</p>
<span class = "linenum">240</span>
<p>Bellua nigranti gestans, ceu mobilis agger,</p>
<p>Nutat, et erectos adtollit ad æthera muros.</p>
<p>Cetera jam Numidis circumvolitare, vagosque</p>
<p>Ferre datur cursus, et toto fervere campo.</p>

<span class = "pagenum">566</span>
<p class = "indent">
<a name = "line9_244" id = "line9_244"> </a>
Dum Libys incenso dispensat milite vires,</p>
<span class = "linenum">245</span>
<p>Hortandoque iterum atque iterum insatiabilis urget</p>
<p>Factis quemque suis, et se cognoscere jactat,</p>
<p>Qua dextra veniant stridentis sibila teli,</p>
<p>Promittitque viris, nulli se defore testem:</p>
<p>Jam Varro, exacta vallo legione, movebat</p>
<span class = "linenum">250</span>
<p>Cladum principia; ac pallenti lætus in unda</p>
<p>Laxabat sedem venturis portitor umbris.</p>

<p class = "indent">
<a name = "line9_252" id = "line9_252"> </a>
Stant primi, quos sanguineæ pendente vetabant</p>
<p>Ire notæ clipeo, defixique omine torpent.</p>
<p>Juxta terribilis facies; miseranda jacebant</p>
<span class = "linenum">255</span>
<p>Corpora in amplexu, natusque in pectore patris</p>
<p>Imposita vulnus dextra letale tegebat.</p>
<p>Effusæ lacrimæ, Mancinique inde reversus</p>
<p>Fraterna sub morte dolor, tum triste movebat</p>
<p>Augurium, et similes defuncto in corpore vultus.</p>
<span class = "linenum">260</span>
<p>Ocius erroris culpam, deflendaque fata</p>
<p>Ductori pandunt, atque arma vetantia pugnam.</p>
<span class = "pagenum">567</span>
<p>Ille, ardens animi, «Ferte hæc, ait, omina Paulo:</p>
<p>Namque illum, cui femineo stant corde timores,</p>
<p>Moverit ista manus, quæ, cæde inbuta nefanda,</p>
<span class = "linenum">265</span>
<p>Quum Furiæ expeterent pœnas, fortasse paterno</p>
<p>Signavit moriens sceleratum sanguine carmen.»</p>

<p class = "indent">
<a name = "line9_267" id = "line9_267"> </a>
Tum minitans propere describit munera pugnæ;</p>
<p>Quaque feras sævus gentes aciemque Nealces</p>
<p>Temperat, hac sese Marso cum milite, cumque</p>
<span class = "linenum">270</span>
<p>Samnitum obponit signis, et Iapyge alumno.</p>
<p>At campi medio (namque hac in parte videbat</p>
<p>Stare ducem Libyæ) Servilius obvia adire</p>
<p>Arma, et Picentes Umbrosque inferre jubetur.</p>
<p>Cetera Paulus habet dextro certamina cornu.</p>
<span class = "linenum">275</span>
<p>His super insidias contra Nomadumque volucrem</p>
<span class = "pagenum">568</span>
<p>Scipiadæ datur ire manum; quæque arte dolisque</p>
<p>Scindent se turmæ, prædicit spargere bellum.</p>

<p class = "indent">
<a name = "line9_278" id = "line9_278"> </a>
Jamque propinquabant acies, agilique virorum</p>
<p>Discursu, mixtoque simul calefacta per ora</p>
<span class = "linenum">280</span>
<p>Cornipedum hinnitu, et multum strepitantibus armis</p>
<p>Errabat cæcum turbata per agmina murmur.</p>
<p>Sic, ubi prima movent pelago certamina venti,</p>
<p>Inclusam rabiem, ac sparsuras astra procellas</p>
<p>Parturit unda freti, fundoque emota minaces</p>
<span class = "linenum">285</span>
<p>Exspirat per saxa sonos, atque acta cavernis</p>
<p>Torquet anhelantem spumanti vertice pontum.</p>

<p class = "indent">
<a name = "line9_287" id = "line9_287"> </a>
Nec vero, fati tam sævo in turbine, solum</p>
<p>Terrarum fuit ille labor; Discordia demens</p>
<span class = "pagenum">569</span>
<p>Intravit cælo, Superosque ad bella coegit.</p>
<span class = "linenum">290</span>
<p>Hinc Mavors, hinc Gradivum comitatus Apollo,</p>
<p>Et domitor tumidi pugnat maris: hinc Venus amens,</p>
<p>Hinc Vesta, et captæ stimulatus cæde Sagunti</p>
<p>Amphitryoniades, pariter veneranda Cybebe,</p>
<p>Indigetesque Dei, Faunusque, satorque Quirinus,</p>
<span class = "linenum">295</span>
<p>Alternusque animæ mutato Castore Pollux.</p>
<p>Contra cincta latus ferro Saturnia Juno,</p>
<p>Et Pallas, Libycis Tritonidos edita lymphis,</p>
<p>Ac patrius flexis per tempora cornibus Hammon,</p>
<p>Multaque præterea Divorum turba minorum.</p>
<span class = "linenum">300</span>
<p>Quorum ubi mole, simul venientum et gressibus alma</p>
<p>Intremuit tellus, pars inplevere propinquos</p>
<p>Divisi montes, pars sedem nube sub alta</p>
<p>Ceperunt: vacuo descensum ad prælia cælo.</p>

<span class = "pagenum">570</span>
<p class = "indent">
<a name = "line9_304" id = "line9_304"> </a>
Tollitur inmensus deserta ad sidera clamor,</p>
<span class = "linenum">305</span>
<p>Phlegræis quantas effudit ad æthera voces</p>
<p>Terrigena in campis exercitus: aut sator ævi</p>
<p>Quanta Cyclopas nova fulmina voce poposcit</p>
<p>Jupiter, exstructis vidit quum montibus ire</p>
<p>Magnanimos raptum cælestia regna Gigantas.</p>
<span class = "linenum">310</span>
<p>Nec vero prima in tantis concursibus hasta</p>
<p>Ulla fuit: stridens nimbus certante furore</p>
<p>Telorum simul effusus, cupidæque cruoris</p>
<p>Hinc atque hinc animæ gemina cecidere procella.</p>
<p>Acrius insanus dextra qua ducitur ensis,</p>
<span class = "linenum">315</span>
<p>Bellantum pars magna jacet: super ipsa suorum</p>
<p>Corpora consistunt avidi, calcantque gementes.</p>
<p>Nec magis aut Libyco protrudi Dardana nisu,</p>
<p>Avertive potest pubes, aut ordine pelli</p>
<p>Fixa suo Sarrana manus, quam vellere sede</p>
<span class = "linenum">320</span>
<p>Si cœptet Calpen inpacto gurgite pontus.</p>

<span class = "pagenum">571</span>
<p class = "indent">
<a name = "line9_321" id = "line9_321"> </a>
Amisere ictus spatium, nec morte peracta</p>
<p>Artatis cecidisse licet: galea horrida flictu</p>
<p>Adversæ ardescit galeæ, clipeusque fatiscit</p>
<p>Inpulsu clipei, atque ensis contunditur ense.</p>
<span class = "linenum">325</span>
<p>Pes pede, virque viro teritur; tellusque videri</p>
<p>Sanguine operta nequit, cælumque et sidera pendens</p>
<p>Abstulit ingestis nox densa sub æthere telis.</p>
<p>Quîs adstare loco dederat Fortuna secundo,</p>
<p>Contorum longo et proceræ cuspidis ictu,</p>
<span class = "linenum">330</span>
<p>Ceu primas agitent acies, certamina miscent.</p>
<p>At quos deinde tenet retrorsum inglorius ordo,</p>
<p>Missilibus certant pugnas æquare priorum.</p>
<p>Ultra clamor agit bellum, milesque, cupiti</p>
<p>Martis inops, sævis inpellit vocibus hostem.</p>
<span class = "linenum">335</span>
<p><a name = "line9_335" id = "line9_335"> </a>
Non ullum defit teli genus. Hi sude pugnas,</p>
<span class = "pagenum">572</span>
<p>Hi pinu flagrante cient, hi pondere pili;</p>
<p>At saxis fundaque alius, jaculoque volucri:</p>
<p>Interdum stridens per nubila fertur arundo,</p>
<p>Interdumque ipsis metuenda falarica muris.</p>

<span class = "linenum">340</span>
<p class = "indent">
<a name = "line9_340" id = "line9_340"> </a>
Speramusne, Deæ, quarum mihi sacra coluntur,</p>
<p>Mortali totum hunc aperire in secula voce</p>
<p>Posse diem? tantumne datis confidere linguæ,</p>
<p>Ut Cannas uno ore sonem? Si gloria vobis</p>
<p>Nostra placet, neque vos magnis avertitis ausis,</p>
<span class = "linenum">345</span>
<p>Huc omnes cantus, Phœbumque vocate parentem.</p>
<p>Verum utinam posthac animo, Romane, secunda,</p>
<p>Quanto tunc adversa, feras! sitque hactenus, oro,</p>
<p>Nec libeat tentare Deis, an Troia proles</p>
<p>Par bellum tolerare queat. Tuque, anxia fati,</p>
<span class = "linenum">350</span>
<p>Pone, precor, lacrimas, et adora vulnera, laudes</p>
<p>Perpetuas paritura tibi: nam tempore, Roma,</p>
<p>Nullo major eris: mox sic labere secundis,</p>
<span class = "pagenum">573</span>
<p>Ut sola cladum tuearis nomina fama.</p>

<p class = "indent">
<a name = "line9_354" id = "line9_354"> </a>
Jamque inter varias Fortuna utrimque virorum</p>
<span class = "linenum">355</span>
<p>Alternata vices incerto eluserat iras</p>
<p>Eventu, mediaque diu pendente per ambas</p>
<p>Spe gentes, paribus Mavors flagrabat in armis.</p>
<p>Mitia ceu virides agitant quum flamina culmos,</p>
<p>Necdum maturas impellit ventus aristas,</p>
<span class = "linenum">360</span>
<p>Huc atque huc it summa seges, nutansque vicissim</p>
<p>Alterno lente motu incurvata nitescit.</p>

<p class = "indent">
<a name = "line9_362" id = "line9_362"> </a>
Tandem barbaricis perfractam viribus acri</p>
<p>Dissipat incurrens aciem clamore Nealces.</p>
<p>Laxati cunei, perque intervalla citatus</p>
<span class = "linenum">365</span>
<p>Inrupit trepidis hostis: tum turbine nigro</p>
<p>Sanguinis exundat torrens; nullumque sub una</p>
<span class = "pagenum">574</span>
<p>Cuspide procumbit corpus. Dum vulnera tergo</p>
<p>Bellator timet Ausonius, per pectora sævas</p>
<p>Exceptat mortes, et leto dedecus arcet.</p>

<span class = "linenum">370</span>
<p class = "indent">
<a name = "line9_370" id = "line9_370"> </a>
Stabat cum primis mediæ certamine pugnæ,</p>
<p>Aspera semper amans, et par cuicumque periclo,</p>
<p>Scævola; nec tanta vitam jam strage volebat,</p>
<p>Sed dignum proavo letum, et sub nomine mortem.</p>
<p>Is postquam frangi res, atque augescere vidit</p>
<span class = "linenum">375</span>
<p>Exitium, «Brevis hoc vitæ, quodcumque relictum,</p>
<p>Extendamus, ait: nam virtus futile nomen,</p>
<p>Ni decori sat sint pariendo tempora leti.»</p>
<p>Dixit: et in medios, qua dextera concita Pœni</p>
<p>Limitem agit, vasto connixus turbine fertur.</p>

<span class = "pagenum">575</span>
<span class = "linenum">380</span>
<p class = "indent">
<a name = "line9_380" id = "line9_380"> </a>
Hic exsultantem Caralim, atque erepta volentem</p>
<p>Induere excelso cæsi gestamina trunco,</p>
<p>Ense subit, capuloque tenus ferrum inpulit ira.</p>
<p>Volvitur ille ruens, atque arva hostilia morsu</p>
<p>Adpetit, et mortis premit in tellure dolores.</p>
<span class = "linenum">385</span>
<p>Nec Gabari Sicchæque virum tenuere furentes</p>
<p>Concordi virtute manus; sed perdidit acer,</p>
<p>Dum stat, decisam Gabar inter prælia dextram.</p>
<p>At Siccha auxilium, magno turbante dolore,</p>
<p>Dum temere adcelerat, calcato inprovidus ense</p>
<span class = "linenum">390</span>
<p>Subcidit, ac nudæ sero vestigia plantæ</p>
<p>Damnavit, dextraque jacet morientis amici.</p>

<p class = "indent">
<a name = "line9_392" id = "line9_392"> </a>
Tandem convertit fatalia tela Nealcæ</p>
<p>Fulminei gliscens juvenis furor: exsilit ardens,</p>
<p>Nomine tam claro stimulante, ad præmia cædis.</p>
<span class = "linenum">395</span>
<p>Tum silicem scopulo avulsum, quem montibus altis</p>
<p>Depulerat torrens, raptum contorquet in ora</p>
<p>Turbidus: incusso crepuerunt pondere malæ,</p>
<span class = "pagenum">576</span>
<p>Ablatusque viro vultus: concreta cruento</p>
<p>Per nares cerebro sanies fluit, atraque manant</p>
<span class = "linenum">400</span>
<p>Orbibus elisis et trunca lumina fronte.</p>
<p>Sternitur unanimo Marius subcurrere Capro</p>
<p>Conatus, metuensque viro superesse cadenti.</p>
<p>Lucis idem auspicium, ac patrium et commune duobus</p>
<p>Paupertas; sacro juvenes Præneste creati</p>
<span class = "linenum">405</span>
<p>Miscuerant studia, et juncta tellure serebant.</p>
<p>Velle ac nolle ambobus idem, sociataque toto</p>
<p>Mens ævo, ac parvis dives concordia rebus.</p>
<p>Obcubuere simul; votisque ex omnibus unum</p>
<p>Id Fortuna dedit, junctam inter prælia mortem.</p>
<span class = "linenum">410</span>
<p>Arma fuere decus victori bina Symætho.</p>

<p class = "indent">
<a name = "line9_411" id = "line9_411"> </a>
Sed longum tanto lætari munere casus</p>
<p>Haud licitum Pœnis: aderat terrore minaci</p>
<span class = "pagenum">577</span>
<p>Scipio, conversæ miseratus terga cohortis,</p>
<p>Et cuncti fons Varro mali, flavusque comarum</p>
<span class = "linenum">415</span>
<p>Curio, et a primo descendens consule Brutus.</p>
<p>Atque his fulta viris acies repararet ademtum</p>
<p>Mole nova campum, subito ni turbine Pœnus</p>
<p>Agmina frenasset jam procurrentia ductor.</p>
<p>Isque ut Varronem procul inter prælia vidit,</p>
<span class = "linenum">420</span>
<p>Et juxta sagulo circumvolitare rubenti</p>
<p>Lictorem; «Nosco pompam, atque insignia nosco:</p>
<p>Flaminius modo talis,» ait. Tum fervidus acrem</p>
<p>Ingentis clipei tonitru prænuntiat iram.</p>

<p class = "indent">
<a name = "line9_424" id = "line9_424"> </a>
Heu miser! æquari potuisti funere Paulo,</p>
<span class = "linenum">425</span>
<p>Si tibi non ira Superum tunc esset ademtum</p>
<p>Hannibalis cecidisse manu. Quam sæpe querere,</p>
<p>Varro, Deis, quod Sidonium defugeris ensem?</p>
<p>Nam, rapido subitam portans in morte salutem</p>
<p>Procursu, cœpta in sese discrimina vertit</p>
<span class = "linenum">430</span>
<p>Scipio: nec Pœnum, quamquam est ereptus opimæ</p>
<span class = "pagenum">578</span>
<p>Cædis honor, mutasse piget majore sub hoste</p>
<p>Prælia, et erepti Ticina ad flumina patris</p>
<p>Exigere oblato tandem certamine pœnas.</p>
<p>Stabant educti diversis orbis in oris,</p>
<span class = "linenum">435</span>
<p>Quantos non alio vidit concurrere tellus</p>
<p>Marte, viri, dextraque pares, sed cetera ductor</p>
<p>Anteibat Latius, melior pietate fideque.</p>

<p class = "indent">
<a name = "line9_438" id = "line9_438"> </a>
Desiluere cava turbati ad prælia nube,</p>
<p>Mavors Scipiadæ metuens, Tritonia Pœno;</p>
<span class = "linenum">440</span>
<p>Adventuque Deum, intrepidis ductoribus, ambæ</p>
<p>Contremuere acies: ater, qua pectora flectit</p>
<p>Pallas, Gorgoneo late micat ignis ab ore,</p>
<p>Sibilaque horrificis torquet serpentibus ægis.</p>
<p>Fulgent sanguinei, geminum vibrare cometen</p>
<span class = "linenum">445</span>
<p>Ut credas, oculi; summaque in casside largus</p>
<span class = "pagenum">579</span>
<p>Undantes volvit flammas ad sidera vertex.</p>
<p>At Mavors, moto proturbans aera telo,</p>
<p>Et clipeo campum involvens, Ætnæa Cyclopum</p>
<p>Munere fundentem loricam incendia gestat,</p>
<span class = "linenum">450</span>
<p>Ac pulsat fulva consurgens æthera crista.</p>

<p class = "indent">
<a name = "line9_451" id = "line9_451"> </a>
Ductores pugnæ intenti, quantumque vicissim</p>
<p>Audere est, propius mensi, tamen arma ferentes</p>
<p>Sensere advenisse Deos, et, lætus uterque</p>
<p>Spectari Superis, addebant mentibus iras.</p>

<span class = "linenum">455</span>
<p class = "indent">
<a name = "line9_455" id = "line9_455"> </a>
Jamque ictu valido libratam a pectore Pœni</p>
<p>Pallas in obliquum dextra detorserat hastam:</p>
<p>Et Gradivus, opem Divæ portare ferocis</p>
<p>Exemplo doctus, porgebat protinus ensem</p>
<p>Ætnæum in pugnas juveni, ac majora jubebat.</p>
<span class = "linenum">460</span>
<p>Tum virgo, ignescens penitus, violenta repente</p>
<span class = "pagenum">580</span>
<p>Subfudit flammis ora, atque, obliqua retorquens</p>
<p>Lumina, turbato superavit Gorgona vultu.</p>
<p>Erexere omnes inmania membra chelydri</p>
<p>Ægide commota, primique furoris ad ictus</p>
<span class = "linenum">465</span>
<p>Rettulit ipse pedem sensim a certamine Mavors.</p>
<p>Hic Dea convulsam rapido conamine partem</p>
<p>Vicini montis, scopulisque horrentia saxa</p>
<p>In Martem furibunda jacit, longeque relatos</p>
<p>Expavit sonitus, tremefacto litore, Sason.</p>

<span class = "linenum">470</span>
<p class = "indent">
<a name = "line9_470" id = "line9_470"> </a>
At non hæc Superum fallebant prælia regem.</p>
<p>Demittit propere subcinctam nubibus Irim,</p>
<p>Quæ nimios frenet motus, ac talia fatur:</p>
<p>«I, Dea, et Œnotris velox adlabere terris,</p>
<p>Germanoque truces, dic, Pallas mitiget iras,</p>
<span class = "linenum">475</span>
<p>Nec speret fixas Parcarum vertere leges:</p>
<p>Dic etiam, Ni desistis (nam virus et æstus</p>
<p>Flammiferæ novi mentis), nec conligis iram,</p>
<p>Ægide præcellant quantum horrida fulmina nosces.»</p>

<p class = "indent">
<a name = "line9_479" id = "line9_479"> </a>
Quæ postquam adcepit dubitans Tritonia virgo,</p>
<span class = "pagenum">581</span>
<span class = "linenum">480</span>
<p>Nec sat certa diu, patriis an cederet armis,</p>
<p>«Absistemus, ait, campo: sed Pallade pulsa</p>
<p>Num fata avertet? cæloque arcebit ab alto</p>
<p>Cernere Gargani ferventia cædibus arva?»</p>
<p>Hæc effata, cava Pœnum in certamina nube</p>
<span class = "linenum">485</span>
<p>Sublatum diversa tulit, terrasque reliquit.</p>

<p class = "indent">
<a name = "line9_486" id = "line9_486"> </a>
At Gradivus atrox remeantis in æthera Divæ</p>
<p>Abscessu revocat mentes, fusosque per æquor</p>
<p>Ipse manu magna, nebulam circumdatus, acri</p>
<p>Restituit pugnæ. Convertunt signa, novamque</p>
<span class = "linenum">490</span>
<p>Instaurant Itali, versa formidine, cædem;</p>
<p>Quum ventis positus custos, cui flamina carcer</p>
<p>Imperio compressa tenet, cælumque ruentes</p>
<p>Eurique, et Boreæ parent, Corique, Notique,</p>
<p>Junonis precibus, promissa haud parva ferentis,</p>
<span class = "pagenum">582</span>
<span class = "linenum">495</span>
<p>Regnantem Ætolis Vulturnum in prælia campis</p>
<p>Effrenat: placet hic iræ exitiabilis ultor.</p>
<p>Qui, se postquam Ætnæ mersit candente barathro,</p>
<p>Concepitque ignes, et flammea protulit ora,</p>
<p>Evolat horrendo stridore, ac Daunia regna</p>
<span class = "linenum">500</span>
<p>Perflat, agens cæcam glomerato pulvere nubem.</p>
<p><a name = "line9_501" id = "line9_501"> </a>
Eripuere oculos auræ, vocemque, manusque:</p>
<p>Vortice arenoso candentes (flebile dictu!)</p>
<p>Torquet in ora globos Italum, et bellare maniplis</p>
<p>Jussa lætatur rabie. Tum mole ruinæ</p>
<span class = "linenum">505</span>
<p>Sternuntur tellure et miles, et arma, tubæque;</p>
<p>Atque omnis retro flatu obcursante refertur</p>
<p>Lancea, et in tergum Rutulis cadit inritus ictus.</p>
<p>Atque idem flatus Pœnorum tela secundant,</p>
<span class = "pagenum">583</span>
<p>Et velut amento contorta hastilia turbo</p>
<span class = "linenum">510</span>
<p>Adjuvat, ac Tyrias inpellit stridulus hastas.</p>
<p>Tum, denso fauces præclusus pulvere, miles</p>
<p>Ignavam mortem compresso mæret hiatu.</p>
<p>Ipse, caput flavum caligine conditus atra,</p>
<p>Vulturnus, multaque comam perfusus arena,</p>
<span class = "linenum">515</span>
<p>Nunc versos agit a tergo stridentibus alis;</p>
<p>Nunc, mediam in frontem veniens clamante procella,</p>
<p>Obvius arma quatit, patuloque insibilat ore.</p>
<p>Interdum intentos pugnæ, et jam jamque ferentes</p>
<p>Hostili jugulo ferrum, conamine ducto</p>
<span class = "linenum">520</span>
<p>Avertit, dextramque ipso de vulnere vellit.</p>
<p><a name = "line9_521" id = "line9_521"> </a>
Nec satis Ausonias passim fœdare cohortes,</p>
<p>In Martem vomit inmixtas mugitibus auras,</p>
<p>Bisque Dei summas vibravit turbine cristas.</p>

<span class = "pagenum">584</span>
<p class = "indent">
<a name = "line9_524" id = "line9_524"> </a>
Quæ dum Romuleis exercet prælia turmis</p>
<span class = "linenum">525</span>
<p>Æolius furor, et Martem subcendit in iras,</p>
<p><a name = "line9_526" id = "line9_526"> </a>
Adfatur virgo socia Junone parentem:</p>
<p>«Quantos Gradivus fluctus in Punica castra</p>
<p>(Respice) agit, quantisque furens se cædibus inplet!</p>
<p>Nunc, quæso, terris descendere non placet Irim?</p>
<span class = "linenum">530</span>
<p>Quamquam ego non Teucros (nostro quum pignore regnet</p>
<p>Roma, et Palladio sedes hac urbe locarim),</p>
<p>Non Teucros delere aderam; sed lumen alumnæ</p>
<p>Hannibalem Libyæ pelli florentibus annis</p>
<p>Vita, atque exstingui primordia tanta negabam.»</p>

<span class = "linenum">535</span>
<p class = "indent">
<a name = "line9_535" id = "line9_535"> </a>
Excipit hic Juno, longique laboris ab ira,</p>
<p>«Immo, ait, ut noscant gentes, inmania quantum</p>
<p>Regna Jovis valeant, cunctisque potentia quantum</p>
<p>Antistet, conjux, Superis tua, discute telo</p>
<span class = "pagenum">585</span>
<p>Flagranti (nil oramus) Carthaginis arces,</p>
<span class = "linenum">540</span>
<p>Sidoniamque aciem vasto telluris hiatu</p>
<p>Tartareis inmerge vadis, aut obrue ponto.»</p>

<p class = "indent">
<a name = "line9_542" id = "line9_542"> </a>
Contra quæ miti respondet Jupiter ore:</p>
<p>«Certatis fatis, et spes extenditis ægras.</p>
<p>Ille, o nata, libens cui tela inimica ferebas,</p>
<span class = "linenum">545</span>
<p>Contundet Tyrios juvenes, ac nomina gentis</p>
<p>Induet, et Libycam feret in Capitolia laurum.</p>
<p>At, cui tu, conjux, cui das animosque decusque,</p>
<p>(Fata cano) avertet populis Laurentibus arma.</p>
<p>Nec longe cladis metæ: venit hora diesque,</p>
<span class = "linenum">550</span>
<p>Qua nullas umquam transisse optaverit Alpes.»</p>

<p class = "indent">
<a name = "line9_551" id = "line9_551"> </a>
Sic ait; atque Irim propere demittit Olympo,</p>
<p>Quæ revocet Martem, jubeatque abscedere pugna.</p>
<span class = "pagenum">586</span>
<p>Nec vetitis luctatus abit Gradivus in altas</p>
<p>Cum fremitu nubes, quamquam lituique, tubæque,</p>
<span class = "linenum">555</span>
<p>Vulneraque, et sanguis, et clamor, et arma juvarent.</p>

<p class = "indent">
<a name = "line9_556" id = "line9_556"> </a>
Ut patuit liber Superum certamine tandem,</p>
<p>Laxatusque Deo campus, ruit æquore ab imo</p>
<p>Pœnus, quo sensim cælestia fugerat arma,</p>
<p>Magna voce trahens equitemque, virosque, feræque</p>
<span class = "linenum">560</span>
<p>Turrigeræ molem, tormentorumque labores.</p>
<p>Atque ubi turbantem leviores ense catervas</p>
<p>Adnovit juvenem, scintillavitque cruentis</p>
<p>Ira genis, «Quænam Furiæ, quisve egit in hostem,</p>
<p>En, Minuci, Deus, ut rursum te credere nobis</p>
<span class = "linenum">565</span>
<p>Auderes, inquit? genitor tibi natus ab armis</p>
<p>Ille meis, ubi nunc Fabius? semel, inprobe, nostras</p>
<p>Sit satis evasisse manus.» Atque inde superbis</p>
<p>Hasta comes dictis murali turbine pectus</p>
<p>Transforat, et voces venturas occupat ictu.</p>

<span class = "linenum">570</span>
<p class = "indent">
<a name = "line9_570" id = "line9_570"> </a>
Nec ferro sævire sat est: adpellitur atra</p>
<p>Mole fera, et monstris componitur Itala pubes.</p>
<span class = "pagenum">587</span>
<p>Nam, prævectus equo, moderantem cuspide Lucas</p>
<p>Maurum in bella boves stimulis majoribus ire,</p>
<p>Ac raptare jubet Libycarum armenta ferarum.</p>
<span class = "linenum">575</span>
<p>Inmane stridens agitur, crebroque coacta</p>
<p>Vulnere bellatrix properos fert bellua gressus.</p>
<p>Liventi dorso turris, flammaque, virisque,</p>
<p>Et jaculis armata, sedet: procul aspera grando</p>
<p>Saxorum super arma ruit, passimque volanti</p>
<span class = "linenum">580</span>
<p>Celsus telorum fundit Libys aggere nimbum.</p>
<p>Stat niveis longum stipata per agmina vallum</p>
<p>Dentibus, atque ebori præfixa comminus hasta</p>
<p>Fulget ab incurvo derecta cacumine cuspis.</p>
<p><a name = "line9_584" id = "line9_584"> </a>
Hic, inter trepidos rerum, per membra, per arma</p>
<span class = "linenum">585</span>
<p>Exigit Ufentis sceleratum bellua dentem;</p>
<p>Clamantemque ferens calcata per agmina portat.</p>
<p>Nec levius, Tadio lævum qua tegmine thorax</p>
<span class = "pagenum">588</span>
<p>Multiplicis lini claudit latus, inproba sensim,</p>
<p>Corpore non læso, penetrarunt spicula dentis,</p>
<span class = "linenum">590</span>
<p>Et sublime virum clipeo resonante tulerunt.</p>
<p>Haud excussa novi virtus terrore pericli.</p>
<p>Utitur ad laudem casu, geminumque citato</p>
<p>Vicinus fronti lumen transverberat ense.</p>
<p>Exstimulata gravi sese fera tollit ad auras</p>
<span class = "linenum">595</span>
<p>Vulnere, et erectis excussam cruribus alte</p>
<p>Pone jacit volvens reflexo pondere turrim.</p>
<p>Arma, virique simul, spoliataque bellua visu</p>
<p>Sternuntur subita (miserandum) mixta ruina.</p>

<p class = "indent">
<a name = "line9_599" id = "line9_599"> </a>
Spargi flagrantes contra bellantia monstra</p>
<span class = "linenum">600</span>
<p>Dardanius tædas victor jubet, et facis atræ,</p>
<p>Quos fera circumfert, compleri sulfure muros.</p>
<p>Nec jusso mora: conlectis fumantia lucent</p>
<p>Terga elephantorum flammis; pastusque sonoro</p>
<p>Ignis edax vento per propugnacula fertur.</p>
<span class = "linenum">605</span>
<p>Non aliter, Pindo Rhodopeve incendia pastor</p>
<span class = "pagenum">589</span>
<p>Quum jacit, et silvis spatiatur fervida pestis,</p>
<p>Frondosi ignescunt scopuli; subitoque per alta</p>
<p>Conlucet juga dissultans Vulcanius ardor.</p>
<p>It fera candenti torrente bitumine corpus</p>
<span class = "linenum">610</span>
<p>Amens, et laxo diducit limite turmas.</p>
<p>Nec cuiquam virtus propiora capessere bella;</p>
<p>Longinquis audent jaculis, et arundinis ictu.</p>
<p>Uritur inpatiens, et magni corporis æstu</p>
<p>Huc atque huc jactas adcendit bellua flammas;</p>
<span class = "linenum">615</span>
<p>Donec vicini tandem se fluminis undis</p>
<p>Præcipitem dedit, et, tenui decepta liquore</p>
<p>Stagnantis per plana vadi, tulit incita longis</p>
<p>Exstantem ripis flammam: tum denique sese</p>
<p>Gurgitis inmersit molem capiente profundo.</p>

<span class = "linenum">620</span>
<p class = "indent">
<a name = "line9_620" id = "line9_620"> </a>
At qua pugna datur, necdum Maurusia pestis</p>
<p>Igne calet, circumfusi Rhœteia pubes</p>
<p>Nunc jaculis, nunc et saxis, nunc alite plumbo</p>
<p>Eminus incessunt: ut qui castella per altos</p>
<p>Obpugnat munita locos, atque adsidet arces.</p>
<span class = "linenum">625</span>
<p>Ausus digna viro, fortuna digna secunda,</p>
<p>Extulerat dextram atque adversum comminus ensem</p>
<p>Mincius infelix ausi: sed stridula, anhelum</p>
<span class = "pagenum">590</span>
<p>Fervorem effundens, monstri manus abstulit acri</p>
<p>Inplicitum nexu, diroque ligamine torsit,</p>
<span class = "linenum">630</span>
<p>Et superas alte miserum jaculata per auras</p>
<p>Telluri elisis adflixit (flebile!) membris.</p>

<p class = "indent">
<a name = "line9_632" id = "line9_632"> </a>
Has inter clades viso Varrone sub armis</p>
<p>Increpitans Paulus, «Quin imus comminus, inquit,</p>
<p>Ductori Tyrio, quem vinctum colla catenis</p>
<span class = "linenum">635</span>
<p>Staturum ante tuos currus promisimus urbi?</p>
<p>Heu patria! heu plebes scelerata, et prava favoris!</p>
<p>Haud unquam expedies tam dura sorte malorum,</p>
<p>Quem tibi non nasci fuerit per vota petendum,</p>
<p>Varronem, Hannibalemve magis.» Dum talia Paulus,</p>
<span class = "linenum">640</span>
<p>Urget præcipites Libys, atque in terga ruentum</p>
<p>Ante oculos cunctas ductoris concitat hastas,</p>
<p>Pulsatur galea, et quatiuntur consulis arma.</p>
<span class = "pagenum">591</span>
<p>Acrius hoc Paulus medios ruit asper in hostes.</p>

<p class = "indent">
<a name = "line9_644" id = "line9_644"> </a>
Tum vero excussus mentem, in certamina Paulo</p>
<span class = "linenum">645</span>
<p>Avia diducto, convertit Varro, manuque</p>
<p>Cornipedem inflectens, «Das, inquit, patria, pœnas,</p>
<p>Quæ, Fabio incolumi, Varronem ad bella vocasti.</p>
<p>Quænam autem mentis, vel quæ discordia fati,</p>
<p>Parcarumque latens fraus est? Abrumpere cuncta</p>
<span class = "linenum">650</span>
<p>Jam dudum cum luce libet: sed comprimit ensem</p>
<p>Nescio qui Deus, et meme ad graviora reservat.</p>
<p>Vivamne? et fractos sparsosque cruore meorum</p>
<p>Hos referam populo fasces? atque ora per urbes</p>
<p>Iratas spectanda dabo? et, quo sævius ipse</p>
<span class = "linenum">655</span>
<p>Hannibal haud poscat, fugiam, et te, Roma, videbo?»</p>

<p class = "indent">
<a name = "line9_656" id = "line9_656"> </a>
Plura indignantem telis propioribus hostes</p>
<p>Egere, et sonipes rapuit laxatus habenas.</p>
</div>


<hr class = "mid">

<span class = "pagenum">592</span>

<h2><a name = "liber10" id = "liber10">
LIBER DECIMUS.</a></h2>

<hr class = "mid">

<h4><a name = "lib10_arg" id = "lib10_arg">ARGUMENTUM.</a></h4>

<div class = "argument">

<p><span class = "smallcaps">Paulus</span>, suis ad virtutem
inflammatis, aliquot locis prælium restituit, et concitato impetu
confertissimis se infert hostibus, qui, Catoni juveni circumfusi,
consule conspecto trepide pedem referunt, et ingenti cæde prosternuntur;
<a href = "#line10_1">1-30</a>.</p>

<p>Sed prima Romanorum acies in fugam inclinat, et tres fratres,
Labienus, Ocris et Opiter, cum Mæcenate diversis vulneribus concidunt;
<a href = "#line10_31">31-41</a>.</p>

<p>Ipsi Paulo, in medios hostes ruenti, Hannibalemque vestiganti, Juno,
in Metelli faciem conversa, auctor est, ut exemplo Varronis fuga salutem
quærat, neque vitam suam, in qua salus reipublicæ nitatur, in maximum
temere discrimen adducat; <a href = "#line10_42">42-58</a>.</p>

<p>At consul gravissimis verbis ignavum hominem perstringit, et
ferociter in hostes invectus, Acherram ad suos frustra se recipientem,
obtruncat; <a href = "#line10_59">59-82</a>.</p>

<p>Juno itaque, eum nequidquam a consilio Hannibalis quærendi absterrere
conata, alium nectit dolum: specie enim Gelestæ Mauri induta, ut Pœnum a
sævo vicini consulis certamine avocet, ei mentitur, Paulum magnam ad
Aufidum perpetrare cædem; quo falso nuntio motus Hannibal in longe
diversam campi partem citatim contendit; <a href =
"#line10_83">83-91</a>.</p>

<p>Ubi Cristam cum sex filiis occidit; <a href =
"#line10_92">92-169</a>.</p>

<p>Paulus contra ingentem Pœnorum stragem edit, et Phorcyn interficit;
<a href = "#line10_170">170-184</a>.</p>

<p>Interea complures Numidæ ad Romanos transfugiunt, et in ultimam aciem
recipiuntur, ubi, omnium oculis animisque certamine occupatis,
fraudulenti homines, adreptis cæsorum scutis armisque, adversam
Romanorum aciem adoriuntur, et Galba, necato hoste, qui vexillum
abstulerat, gladio ab Amorgo per pectus transfigitur; <a href =
"#line10_185">185-201</a>.</p>

<p>Multos præterea Romanos vis et furor Vulturni,
<span class = "pagenum">593</span>
nubes pulveris in ora eorum volventis, præcipites ad Aufidum agit, et
una cum Curione, qui effusum suorum cursum obposito corpore reprimere
conatur, fluvio inmergit; <a href = "#line10_202">202-214</a>.</p>

<p>Paulus ipse cæco impetu in victores Pœnos fertur, et Viriathum, cæde
Servilii, viri fortissimi, et consulis anni prioris, ovantem, interimit;
<a href = "#line10_215">215-231</a>.</p>

<p>Verum mox ingenti saxo percussus mortiferam adcipit plagam, et cruore
obpletus in propinquo considet scopulo; <a href =
"#line10_232">232-246</a>.</p>

<p>Tum Pœni effrenatius involant in Romanos, et Hannibal concitato equo
super cadavera vehitur, inter quæ saucius jacet Piso, qui subrecta hasta
ventrem equi haurit, sed gladio victoris jugulatur; <a href =
"#line10_247">247-259</a>.</p>

<p>Sedentem in saxo consulem videt Lentulus, tribunus militum, et equi
sui usum ei obfert, ut e manibus hostium evadat, nec funestam hanc
pugnam faciat morte tanti viri, quo exstincto de rebus Romanis actum
sit; <a href = "#line10_260">260-275</a>.</p>

<p>Paulus vero, laudata juvenis virtute, consilium inhonestæ fugæ
repudiat, et Lentulo auctor est, ut subditis equo calcaribus Romam
advolet, ac portas claudi, Fabioque summam rerum tradi jubeat; <a href =
"#line10_276">276-291</a>.</p>

<p>Ille in patriam properat, et consul quidquid superest virium ad
ulciscendam mortem sibi inminentem insumit: sed mox hostibus undique
cinctus vir magnus telis obruitur; <a href =
"#line10_291">291-308</a>.</p>

<p>Paulo interfecto Romani occisione occiduntur, et Aufidus cadaveribus
repletur; <a href = "#line10_309">309-325</a>.</p>

<p>Noctis interventu prælium dirimitur, et Hannibal ferox victoria,
minimeque cessandum ratus, dum recens militum ardor esset, postero die
Romam proficisci constituit; <a href = "#line10_326">326-336</a>.</p>

<p>Temerario huic consilio Juno, et furoris Pœni, et iræ Jovis,
fatorumque haud ignara, obcurrit, adcito ex inferis Somno, qui somnium
Hannibali inmittit, in quo is Romam quidem obpugnare, sed Jovis
fulminibus et cælesti voce perterreri atque repelli sibi videtur;
<a href = "#line10_337">337-370</a>.</p>

<p>Expergefacto lætus de castrorum Rom. deditione nuntius adfertur a
Magone fratre, qui suadet, ut confestim exercitum Romam ducat, non
dubitans, quin die quinto victor in Capitolio epulari possit; <a href =
"#line10_371">371-376</a>.</p>

<p>Hannibal contra dissimulans pavorem, somniorum visis sibi incussum,
vulnera et exhaustas militum vires excusat: quo tamen prætextu juveni
ferventis animi non satisfacit, sed indignationem potius movet; <a href
= "#line10_377">377-386</a>.</p>

<p>Interea residuæ Romanorum copiæ deformi agmine, sine ducibus, signis,
armis, ornamentisque militaribus, defixis in terram oculis, Canusium
abeunt, ubi tristem rerum suarum conditionem deplorant, et fossa urbi
præducenda, portis muniendis, cæcisque stilis in campo conserendis
occupantur; <a href = "#line10_387">387-414</a>.</p>

<span class = "pagenum">594</span>
<p>Ibidem nobiles quidam juvenes mare ac naves spectant, ut, duce
Metello, timido homine, deserta Italia, ad regem aliquem transfugiant;
<a href = "#line10_415">415-425</a>.</p>

<p>Scipio autem, stricto super capita consultantium gladio, omnes jurare
cogit, nunquam se Italiam relicturos esse; <a href =
"#line10_426">426-448</a>.</p>

<p>Quæ dum apud victos Canusii aguntur, Hannibal, magno suorum numero
stipatus, campum lustrat, et grata iis spectacula præbet; <a href =
"#line10_449">449-453</a>.</p>

<p>Præcipue convertit omnes equus Clœlii, qui, a Bageso captus, eum
excutit, domino procul inter semianimes conspecto, cui rapido cursu
advolat, et inflexis pedibus adscendendum præbet dorsum; <a href =
"#line10_454">454-471</a>.</p>

<p>Hannibal miseratione ductus juveni cum morte luctanti eam adcelerat,
et e Cinna, qui a Romanis ad Pœnos transfugerat, comperit, Clœlium genus
duxisse a Clœlia virgine, quæ obses tradita Porsenæ, Clusino regi,
deceptis custodibus, Tiberim tranavisset; <a href =
"#line10_472">472-502</a>.</p>

<p>Inter hæc milites spolia legentes exanimum Pauli corpus, vulneribus
grave et deformatum, e strage cæsorum eruunt; <a href =
"#line10_503">503-512</a>.</p>

<p>Hannibal de morte quidem tanti viri lætatur, sed sibi similem
aliquando exoptat; <a href = "#line10_513">513-523</a>.</p>

<p>Postridie prima luce rogi struuntur, atque ingens armorum acervus; et
in illis cadavera Pœnorum, in hostili terra jacentium, in hoc arma
Romanorum, Marti vota, subdito igne, concremantur; <a href =
"#line10_524">524-557</a>.</p>

<p>Quo facto Pauli corpus, gramine frondibusque involutum, una cum armis
insignibusque ejus in pyram inponitur, et exsequiæ magni viri, etsi non
pompa funebri, tamen laudatione ipsius Hannibalis decorantur; <a href =
"#line10_558">558-577</a>.</p>

<p>Ceterum fama jam cladis Cannensis Romam perlata tantum ibi pavoris
tumultusque exciverat, ut omnem salutis spem in Capitolio reponerent, et
hostem contemtu tantum cunctari putarent; <a href =
"#line10_578">578-591</a>.</p>

<p>Qua in trepidatione Fabius hortatur cives, ne periculum ipsi
cunctatione et metu augeant, sed ut confestim vetera hostium spolia
templis atriisque detrahant, et arma parent pro salute patriæ, ad quam
defendendam vires etiam nunc subficiant, modo omnes fortes sint et
inpavidi; <a href = "#line10_592">592-604</a>.</p>

<p>Dum gravis ille vir suos ita confirmat, nuntius venit de Varronis ad
urbem adventu, qui varios animorum motus excitat; <a href =
"#line10_605">605-614</a>.</p>

<p>Isti sedantur oratione Fabii, qua ostendit, non esse virorum fortium,
iracundiæ remedium solatiumque doloris ex aliorum pœnis petere, neque
hunc diem sibi tristiorem videri eo, quo Varro consul et dux belli
creatus sit; <a href = "#line10_615">615-622</a>.</p>

<p>Quibus auditis, omnes ordines obviam eunt Varroni, et gratias agunt,
quod de republica non desperaverit; <a href =
"#line10_623">623-629</a>.</p>

<p>Ipse vero consul culpæ conscientia
<span class = "pagenum">595</span>
et indignationis popularis pœnarumque metu perculsus, oculis
lacrimantibus et in terram demissis ad urbem adcedit, neque a lictoribus
populum submoveri patitur; <a href = "#line10_630">630-639</a>.</p>

<p>Tum Patres sine mora et quacumque ratione adflictis rebus
subcurrendum rati, pudore saluti posthabito, validos juvenes ex
servitiis armari, delectuque edito juniores et quosdam adeo prætextatos
scribi jubent; <a href = "#line10_640">640-649</a>.</p>

<p>Captivos autem Romanos non redimendos censent, sed in Siciliam
traducendos, ut ibi militent, donec in Italia bellum sit; <a href =
"#line10_650">650-658</a>.</p>
</div>

<hr class = "tiny">

<div class = "text">
<p><a name = "line10_1" id = "line10_1"> </a>
<span class = "smallcaps">Paulus</span>, ut adversam videt increbrescere
pugnam,</p>
<p>Ceu fera, quæ, telis circumcingentibus, ultro</p>
<p>Adsilit in ferrum, et per vulnera conligit hostem,</p>
<p>In medios fert arma globos, seseque periclis</p>
<span class = "linenum">5</span>
<p>Ingerit, atque omni letum molitur ab ense.</p>
<p>Increpat horrendum, «Perstate, et fortiter, oro,</p>
<p>Pectoribus ferrum adcipite, ac sine vulnere terga</p>
<p>Ad manes deferte, viri: nisi gloria mortis,</p>
<span class = "pagenum">596</span>
<p>Nil superest: idem sedes adeuntibus imas</p>
<span class = "linenum">10</span>
<p>Hic vobis dux Paulus erit.» Velocius inde</p>
<p>Hæmonio Borea, pennaque citatior ibat,</p>
<p>Quæ redit in pugnas fugientis arundine Parthi:</p>
<p>Atque, ubi certamen primi ciet inmemor ævi</p>
<p>Fetus Gradivo mentem Cato, fertur in hostes;</p>
<span class = "linenum">15</span>
<p>Ac juvenem, quem Vasco levis, quem spicula densus</p>
<p>Cantaber urgebat, letalibus eripit armis.</p>

<p class = "indent">
<a name = "line10_17" id = "line10_17"> </a>
Abscessere retro, pavidique in terga relatos</p>
<p>Abduxere gradus: ut lætus valle remota</p>
<p>Quum capream venator agit, fessamque propinquo</p>
<span class = "linenum">20</span>
<p>Insequitur cursu, et sperat jam tangere dextra,</p>
<p>Si ferus adverso subitum se protulit antro,</p>
<p>Et stetit ante oculos frendens leo, deserit una</p>
<p>Et color, et sanguis, et tela minora periclo;</p>
<p>Nec jam speratæ cura est in pectore prædæ.</p>
<span class = "pagenum">597</span>
<span class = "linenum">25</span>
<p>Nunc in restantes mucronem comminus urget,</p>
<p>Nunc trepidos ac terga mala formidine versos</p>
<p>Adsequitur telis: furere, ac decorare labores,</p>
<p>Et sævire juvat: cadit ingens nominis expers</p>
<p>Uni turba viro; atque alter si detur in armis</p>
<span class = "linenum">30</span>
<p>Paulus Dardaniis, amittant nomina Cannæ.</p>

<p class = "indent">
<a name = "line10_31" id = "line10_31"> </a>
Tandem inclinato cornu sine more ruebat.</p>
<p>Prima acies, non parca fugæ. Labienus et Ocris</p>
<p>Sternuntur leto, atque Opiter, quos Setia colle</p>
<p>Vitifero, celsis Labienum Cingula saxa</p>
<span class = "linenum">35</span>
<p>Miserunt muris: junxit fera tempora leti</p>
<p>Sidonius non consimili discrimine miles:</p>
<p>Nam Labienus obit penetrante per ilia corno;</p>
<p>Fratres, hic humero, cecidere, hic poplite, cæsis.</p>
<p>Obpetis et Tyrio super inguina fixe veruto</p>
<span class = "linenum">40</span>
<p>Mæcenas, cui Mæonia venerabile terra,</p>
<span class = "pagenum">598</span>
<p>Et sceptris olim celebratum nomen Etruscis.</p>
<p><a name = "line10_42" id = "line10_42"> </a>
Per medios agitur, projecto lucis amore</p>
<p>Hannibalem lustrans, Paulus: sors una videtur</p>
<p>Aspera, si obcumbat ductore superstite Pœno.</p>

<span class = "linenum">45</span>
<p class = "indent">
<a name = "line10_45" id = "line10_45"> </a>
Quam metuens molem (neque enim, certamine sumto,</p>
<p>Tempestas tanta et rabies inpune fuissent)</p>
<p>In faciem pavidi Juno conversa Metelli,</p>
<p>«Quid vanos, inquit, Latio spes unica consul,</p>
<p>Incassumque moves, fato renuente, furores?</p>
<span class = "linenum">50</span>
<p>Si superest Paulus, restant Æneia regna;</p>
<p>Sin secus, Ausoniam tecum trahis: ire tumentem</p>
<p>Tu contra juvenem, et caput hoc abscidere rebus</p>
<p>Turbatis, o Paule, paras? nunc Hannibal ipsi</p>
<p>(Tam lætus bello est) ausit certare Tonanti.</p>
<span class = "linenum">55</span>
<p>Et jam conversis (vidi nam flectere) habenis</p>
<p>Evasit Varro, ac sese ad meliora reservat.</p>
<p>Sit spatium fatis; et, dum datur, eripe leto</p>
<p>Huc nostris majorem animam: mox bella capesses.»</p>

<p class = "indent">
<a name = "line10_59" id = "line10_59"> </a>
Ad quæ suspirans ductor, «Mortemne sub armis</p>
<span class = "linenum">60</span>
<p>Cur poscam, caussa ista parum est, quod talia nostræ</p>
<span class = "pagenum">599</span>
<p>Pertulerunt aures suadentem monstra Metellum?</p>
<p>I, demens, i, carpe fugam: non hostica tela</p>
<p>Excipias tergo, Superos precor: integer, oro,</p>
<p>Intactusque abeas, atque intres mœnia Romæ</p>
<span class = "linenum">65</span>
<p>Cum Varrone simul: talin’, pavidissime, dignum</p>
<p>Me vita, pulchraque indignum morte putasti?</p>
<p>Quippe furit Pœnus, qui nunc contraria bella</p>
<p>Ipsi ferre Jovi valeat: pro degener altæ</p>
<p>Virtutis patrum! quando certamen inire,</p>
<span class = "linenum">70</span>
<p>Cuive virum mallem memet componere, quam qui</p>
<p>Et victus dabit et victor per secula nomen?»</p>

<p class = "indent">
<a name = "line10_72" id = "line10_72"> </a>
Talibus increpitat, mediosque aufertur in hostes,</p>
<p>Ac retro cursum tendentem ad crebra suorum</p>
<p>Agmina, et in densis furantem membra maniplis</p>
<span class = "linenum">75</span>
<p>Per conferta virum et stipata umbonibus arma</p>
<p>Consequitur melior planta, atque obtruncat Acheram.</p>
<p>Ut canis occultos agitat quum Belgicas apros,</p>
<span class = "pagenum">600</span>
<p>Erroresque feræ sollers per devia mersa</p>
<p>Nare legit, tacitoque premens vestigia rostro</p>
<span class = "linenum">80</span>
<p>Lustrat inadcessos venantum indagine saltus;</p>
<p>Nec sistit, nisi, conceptum sectatus odorem,</p>
<p>Deprendit spissis arcana cubilia dumis.</p>

<p class = "indent">
<a name = "line10_83" id = "line10_83"> </a>
At conjux Jovis, ut Paulum depellere dictis</p>
<p>Nequidquam fuit, et consul non desinit iræ,</p>
<span class = "linenum">85</span>
<p>In faciem Mauri rursus mutata Gelestæ,</p>
<p>Avocat ignarum sævo a certamine Pœnum.</p>
<p>«Huc tela, huc, inquit, dextram inplorantibus adfer,</p>
<p>O decus æternum Carthaginis! horrida juxta</p>
<p>Stagnantes consul molitur prælia ripas;</p>
<span class = "linenum">90</span>
<p>Et laus haud alio major datur hoste peremto.»</p>
<p>Hæc ait; et juvenem diversa ad prælia raptat.</p>

<p class = "indent">
<a name = "line10_92" id = "line10_92"> </a>
Flumineo Libycam turbabat in aggere pubem;</p>
<p>Cristæ nomen erat: bis terni juncta ferebant</p>
<span class = "pagenum">601</span>
<p>Arma senem circa nati; pauperque penatum,</p>
<span class = "linenum">95</span>
<p>Sed domus haud obscura Tuder, notusque per Umbros</p>
<p>Bellator populos, factis et cæde docebat</p>
<p>Natorum armigeram pugnas tractare cohortem.</p>
<p>Unanima inde phalanx, crudo ducente magistro,</p>
<p>Postquam hominum satiata nece est, prostraverat ictu</p>
<span class = "linenum">100</span>
<p>Innumero cum turre feram, facibusque sequutis</p>
<p>Ardentem monstri spectabat læta ruinam;</p>
<p>Quum subitus galeæ fulgor, conoque coruscæ</p>
<p>Majore intremuere jubæ: nec tarda senectus;</p>
<p>(Adnovit nam luce virum) rapit agmine natos</p>
<span class = "linenum">105</span>
<p>Sæva parens ultro in certamina, et addere passim</p>
<p>Tela jubet, nec manantes ex ore feroci,</p>
<p>Aut quæ flagrarent galea, exhorrescere flammas.</p>
<span class = "pagenum">602</span>
<p>Armiger haud aliter magni Jovis; anxia nido</p>
<p>Quum dignos nutrit gestanda ad fulmina fetus,</p>
<span class = "linenum">110</span>
<p>Obversam spectans ora ad Phaethontia prolem,</p>
<p>Explorat dubios Phœbea lampade natos.</p>
<p>Jamque suis daret ut pugnæ documenta vocatis,</p>
<p>En medias hasta velox prætervolat auras.</p>
<p>Hæsit multiplici non alte cuspis in auro,</p>
<span class = "linenum">115</span>
<p>Ac senium invalido dependens prodidit ictu.</p>

<p class = "indent">
<a name = "line10_116" id = "line10_116"> </a>
Cui Pœnus: «Quinam ad cassos furor inpulit ictus</p>
<p>Exsanguem senio dextram? vix prima momordit</p>
<p>Tegmina Callaici cornus tremebunda metalli.</p>
<span class = "pagenum">603</span>
<p>En, reddo tua tela tibi: memorabilis ista</p>
<span class = "linenum">120</span>
<p>A nobis melius discet bellare juventus.»</p>
<p>Sic propria miseri transfigit pectora corno.</p>
<p>At contra (horrendum) bis terna spicula dextra</p>
<p>Torta volant, paribusque ruunt conatibus hastæ.</p>
<p>Haud secus ac Libyca fetam tellure leænam</p>
<span class = "linenum">125</span>
<p>Venator premit obsesso quum Maurus in antro,</p>
<p>Invadunt rabidi jam dudum, et inania tentant</p>
<p>Nondum sat firmo catuli certamina dente.</p>
<p>Consumit clipeo tela, et, conlectus in arma,</p>
<p>Sustinet ingentes crepitantibus ictibus hastas</p>
<span class = "linenum">130</span>
<p>Sidonius ductor: nec jam per vulnera credit,</p>
<p>Aut per tot cædes actum satis; iraque anhelat,</p>
<p>Ni leto det cuncta virum, jungatque parenti</p>
<p>Corpora, et excidat miseros cum stirpe penates.</p>

<p class = "indent">
<a name = "line10_134" id = "line10_134"> </a>
Tunc Abarim adfatur; namque una hic armiger ira</p>
<span class = "linenum">135</span>
<p>Flammabat Martem, atque omnes comes ibat in actus:</p>
<p>«Suppedita mihi tela: vadis liventis Averni</p>
<span class = "pagenum">604</span>
<p>Demitti globus ille cupit, qui nostra lacessat</p>
<p>Tegmina, jam stultæ fructus pietatis habebit.»</p>
<p>Hæc fatus jaculo Lucam, qui maximus ævi,</p>
<span class = "linenum">140</span>
<p>Transadigit: pressa juvenis cum cuspide labens</p>
<p>Arma super fratrum resupino concidit ore.</p>
<p>Mortiferum inde manu properantem vellere ferrum</p>
<p>Pilo Volsonem (namque hoc de strage jacentum</p>
<p>Fors dabat) adfixa sternit per tegmina nare.</p>
<span class = "linenum">145</span>
<p>Tum Vesulum, calido lapsantem in sanguine fratrum,</p>
<p>Ense metit rapido; plenamque (heu barbara virtus!)</p>
<p>Abscisi galeam capitis, ceu missile telum,</p>
<p>Conversis in terga jacit. Telesinus, ad ossa</p>
<p>Inliso saxo, qua spina interstruit artus,</p>
<span class = "linenum">150</span>
<p>Obcumbit; fratrisque videt labentia membra</p>
<p>Quercentis, quem funda procul per inane voluta</p>
<p>Sopierat, dum supremam Telesinus in auras</p>
<p>Exhalat lucem, et dubitantia lumina condit.</p>

<p class = "indent">
<a name = "line10_154" id = "line10_154"> </a>
At fessus mærore simul, cursuque, metuque,</p>
<span class = "linenum">155</span>
<p>Et tamen haud iræ vacuus, non certa per æquor</p>
<p>Interdum insistens Perusinus membra ferebat.</p>
<span class = "pagenum">605</span>
<p>Hunc sude, quam raptam Libyci per terga jacentis</p>
<p>Armiger obtulerat monstri, super inguina fixum</p>
<p>Obtruncat, quercuque premit violentus obusta.</p>
<span class = "linenum">160</span>
<p>Tentarat precibus sævum lenire furorem;</p>
<p>Sed Stygius primos inplevit fervor hiatus,</p>
<p>Et pulmone tenus demisit anhelitus ignem.</p>
<p>Tandem cum toto cecidit grege, nomen in Umbro</p>
<p>Clarum, Crista, diu populo: ceu fulmine celsa</p>
<span class = "linenum">165</span>
<p>Æsculus, aut, proavis ab origine cognita, quercus</p>
<p>Quum fumat percussa Jovi, sacrosque per ævum</p>
<p>Æthereo ramos populantur sulfure flammæ;</p>
<p>Donec victa Deo late procumbit, et omnem</p>
<p>Conlabens operit spatioso stipite prolem.</p>

<span class = "linenum">170</span>
<p class = "indent">
<a name = "line10_170" id = "line10_170"> </a>
Atque ea dum juxta Tyrius stagna Aufida ductor</p>
<p>Molitur, Paulus, numerosa cæde futuram</p>
<p>Ultus jam mortem, ceu victor bella gerebat</p>
<p>Inter mille viros: jacet ingens Phorcys ab antris</p>
<p>Herculeæ Calpes, cælatus Gorgone parmam,</p>
<span class = "pagenum">606</span>
<span class = "linenum">175</span>
<p>Unde genus tristique Deæ manabat origo.</p>
<p>Hunc objectantem sese, atque antiqua tumentem</p>
<p>Nomina saxificæ monstrosa e stirpe Medusæ,</p>
<p>Dum lævum petit incumbens violentius inguen,</p>
<p>Detrahit, excelsi conreptum vertice coni,</p>
<span class = "linenum">180</span>
<p>Adflictumque premens, tergo qua balteus imo</p>
<p>Sinuatur, coxaque sedet munimen utraque,</p>
<p>Conjecto fodit ense super: vomit ille calentem</p>
<p>Sanguinis effundens per hiantia viscera rivum,</p>
<p>Et subit Ætolos Atlanticus adcola campos.</p>

<span class = "linenum">185</span>
<p class = "indent">
<a name = "line10_185" id = "line10_185"> </a>
Has inter strages rapido terrore coorti</p>
<p>Invadunt terga, atque averso turbine miscent</p>
<p>Bella inopina viri, Tyrius quos fallere doctos</p>
<span class = "pagenum">607</span>
<p>Hanc ipsam pugnæ rector formarat ad artem:</p>
<p>Subcinctique dolis, fugerent ceu Punica castra,</p>
<span class = "linenum">190</span>
<p>Dediderant dextras. Tum totis mentibus actam</p>
<p>In cædes aciem pone atque in terga ruentes</p>
<p>Præcipitant: non hasta viro, non deficit ensis.</p>
<p>E strage est ferrum, atque evulsa cadavere tela.</p>
<p>Raptum Galba procul (neque enim virtutis amorem</p>
<span class = "linenum">195</span>
<p>Adversa exemisse valent) ut vidit ab hoste</p>
<p>Auferri signum, connisus corpore toto</p>
<p>Victorem adsequitur, letalique occupat ictu.</p>
<p>Ac dum comprensam cæso de corpore prædam</p>
<p>Avellit, tardeque manus moribunda remittit,</p>
<span class = "linenum">200</span>
<p>Transfixus gladio propere adcurrentis Amorgi</p>
<p>Occidit, inmoriens magnis non prosperus ausis.</p>

<p class = "indent">
<a name = "line10_202" id = "line10_202"> </a>
Hæc inter, veluti nondum satiasset Enyo</p>
<p>Iras sæva truces, sublatum pulvere campum</p>
<p>Vulturnus rotat, et candentes torquet arenas.</p>
<span class = "linenum">205</span>
<p>Jamque reluctantes stridens inmane procella</p>
<span class = "pagenum">608</span>
<p>Per longum tulit ad campi suprema, cavisque</p>
<p>Adflictos ripis tumidum demersit in amnem.</p>
<p>Hic tibi finis erat, metas hic Aufidus ævi</p>
<p>Servabat tacito, non felix Curio, leto.</p>
<span class = "linenum">210</span>
<p>Namque, furens animi dum consternata moratur</p>
<p>Agmina, et oppositu membrorum sistere certat,</p>
<p>In præceps magna propulsus mole ruentum</p>
<p>Turbatis hauritur aquis, fundoque volutus</p>
<p>Hadriaca jacuit sine nomine mortis arena.</p>

<span class = "linenum">215</span>
<p class = "indent">
<a name = "line10_215" id = "line10_215"> </a>
Ingens ferre mala, et Fortunæ subdere colla</p>
<p>Nescius, adversa fronte incurrebat in arma</p>
<p>Vincentum consul: pereundi Martius ardor,</p>
<p>Atque animos jam sola dabat fiducia mortis;</p>
<p>Quum Viriathus agens telis, regnator Hiberæ</p>
<span class = "linenum">220</span>
<p>Magnanimus terræ, juxta atque ante ora furentis</p>
<p>Obtruncat Pauli fessum certaminis hostem.</p>
<p>Heu dolor! heu lacrimæ! Servilius optima belli,</p>
<p>Post Paulum belli pars optima, conruit ictu</p>
<p>Barbarico, magnamque cadens leto addidit uno</p>
<span class = "linenum">225</span>
<p>Invidiam Cannis: tristem non pertulit iram</p>
<p>Consul, et insani quamquam contraria venti</p>
<p>Exarmat vis, atque obtendit pulvere lucem,</p>
<span class = "pagenum">609</span>
<p>Squalentem rumpens ingestæ torvus arenæ</p>
<p>Ingreditur nimbum, ac ritu jam moris Hiberi</p>
<span class = "linenum">230</span>
<p>Carmina pulsata fundentem barbara cætra</p>
<p>Invadit, lævæque fodit vitalia mammæ.</p>
<p><a name = "line10_232" id = "line10_232"> </a>
Hic fuit extremus cædum labor: addere bello</p>
<p>Haud ultra licuit dextram, nec tanta relictum est</p>
<p>Uti, Roma, tibi posthac ad prælia Paulo.</p>

<span class = "linenum">235</span>
<p class = "indent">
<a name = "line10_235" id = "line10_235"> </a>
Saxum ingens, vasto libratum pondere, cæca</p>
<p>Venit in ora manu, et, perfractæ cassidis æra</p>
<p>Ossibus infodiens, complevit sanguine vultus.</p>
<p>Inde pedem referens, labentia membra propinquo</p>
<p>Inposuit scopulo, atque, undanti vulnere anhelans,</p>
<span class = "linenum">240</span>
<p>Sedit terribilis clipeum super ore cruento:</p>
<p>Inmanis ceu, depulsis levioribus hastis,</p>
<p>Adcepit leo quum tandem per pectora ferrum,</p>
<p>Stat teli patiens media tremebundus arena,</p>
<p>Ac, manante jubis rictuque et naribus unda</p>
<span class = "linenum">245</span>
<p>Sanguinis, interdum languentia murmura torquens,</p>
<span class = "pagenum">610</span>
<p>Effundit patulo spumantem ex ore cruorem.</p>

<p class = "indent">
<a name = "line10_247" id = "line10_247"> </a>
Tum vero incumbunt Libyes super: ipse citato</p>
<p>Ductor equo, qua flatus agit, qua pervius ensis,</p>
<p>Qua sonipes, qua belligero fera bellua dente.</p>
<span class = "linenum">250</span>
<p>Obrutus hic telis ferri per corpora Piso</p>
<p>Rectorem ut vidit Libyæ, connisus in hastam</p>
<p>Ilia cornipedis subrecta cuspide transit,</p>
<p>Conlapsoque super nequidquam incumbere cœptat:</p>
<p>Quum Pœnus, propere conlecto corpore, quamquam</p>
<span class = "linenum">255</span>
<p>Cernuus inflexo sonipes effuderat armo;</p>
<p>«Umbræne Ausoniæ rediviva in bella retractant</p>
<p>Post obitum dextras? nec in ipsa morte quiescunt?»</p>
<p>Sic ait, atque ægrum cœptanti adtollere corpus</p>
<p>Arduus insurgens totum permiscuit ensem.</p>

<span class = "linenum">260</span>
<p class = "indent">
<a name = "line10_260" id = "line10_260"> </a>
Ecce, Cydonea violatus arundine plantam,</p>
<p>Lentulus effusis campum linquebat habenis;</p>
<p>Quum videt in scopulo rorantem saxa cruore,</p>
<span class = "pagenum">611</span>
<p>Torvoque obtutu labentem in Tartara Paulum.</p>
<p>Mens abiit; puduitque fugæ: tum visa cremari</p>
<span class = "linenum">265</span>
<p>Roma viro, tunc ad portas jam stare cruentus</p>
<p>Hannibal, et totum tunc primum ante ora fuere</p>
<p>Sorbentes Latium campi: «Quid deinde relictum,</p>
<p>Crastina cur Tyrios lux non deducat ad Urbem,</p>
<p>Deseris in tantis puppim si, Paule, procellis?</p>
<span class = "linenum">270</span>
<p>Testor Cælicolas, inquit, ni damna gubernas</p>
<p>Crudelis belli, vivisque in turbine tanto</p>
<p>Invitus; plus, Paule, (dolor verba aspera dictat)</p>
<p>Plus Varrone noces: cape, quæso, hunc, unice rerum</p>
<p>Fessarum, cape cornipedem: languentia membra</p>
<span class = "pagenum">612</span>
<span class = "linenum">275</span>
<p>Ipse levabo humeris, et dorso tuta locabo.»</p>

<p class = "indent">
<a name = "line10_276" id = "line10_276"> </a>
Hæc inter, lacero manantem ex ore cruorem</p>
<p>Ejectans, consul, «Macte o virtute paterna!</p>
<p>Nec vero spes angustæ, quum talia restent</p>
<p>Pectora Romuleo regno: calcaribus aufer,</p>
<span class = "linenum">280</span>
<p>Qua vulnus permittit, equum; atque hinc ocius Urbis</p>
<p>Claudantur portæ: ruet hæc ad mœnia pestis.</p>
<p>Dic, oro, rerum Fabio tradantur habenæ.</p>
<p>Nostris pugnavit monitis furor: amplius acta</p>
<p>Quid superest vita, nisi cæcæ ostendere plebi</p>
<span class = "linenum">285</span>
<p>Paulum scire mori? feror an consumtus in Urbem</p>
<p>Vulneribus? quantine emtum velit Hannibal, ut nos</p>
<p>Vertentes terga adspiciat? nec talia Paulo</p>
<p>Pectora, nec manes tam parva intramus imago.</p>
<p>Ille ego... Sed vano quid enim te demoror æger,</p>
<span class = "linenum">290</span>
<p>Lentule, conquestu? perge, atque hinc cuspide fessum</p>
<span class = "pagenum">613</span>
<p><a name = "line10_291" id = "line10_291"> </a>
Eripe quadrupedem propere.» Tum Lentulus Urbem,</p>
<p>Magna ferens mandata, petit; nec Paulus inultum,</p>
<p>Quod superest de luce, sinit: ceu vulnere tigris</p>
<p>Letifero cedens tandem, projectaque corpus</p>
<span class = "linenum">295</span>
<p>Luctatur morti, et languentem pandit hiatum</p>
<p>In vanos morsus, nec subficientibus iræ</p>
<p>Ictibus, extrema lambit venabula lingua.</p>

<p class = "indent">
<a name = "line10_298" id = "line10_298"> </a>
Jamque coruscanti telum, propiusque ferenti</p>
<p>Gressum exsultantem, et securo cædis Iertæ</p>
<span class = "linenum">300</span>
<p>Non exspectatum surgens defixerat ensem,</p>
<p>Sidoniumque ducem circumspectabat, in illa</p>
<p>Exoptans animam certantem ponere dextra.</p>
<p>Sed vicere virum coeuntibus undique telis</p>
<p>Et Nomas, et Garamas, et Celtæ, et Maurus, et Astur.</p>
<span class = "linenum">305</span>
<p>Hic finis Paulo: jacet altum pectus, et ingens</p>
<span class = "pagenum">614</span>
<p>Dextera, quem, soli si bella agitanda darentur,</p>
<p>Æquares forsan Fabio: mors additur Urbi</p>
<p>Pulchra decus, misitque viri inter sidera nomen.</p>

<p class = "indent">
<a name = "line10_309" id = "line10_309"> </a>
Postquam spes Italum mentesque in consule lapsæ,</p>
<span class = "linenum">310</span>
<p>Ceu truncus capitis, sævis exercitus armis</p>
<p>Sternitur, et victrix toto fremit Africa campo.</p>
<p>Hic Picentum acies, hic Umber martius, illic</p>
<p>Sicana procumbit pubes, hic Hernica turma.</p>
<p>Passim signa jacent, quæ Samnis belliger, et quæ</p>
<span class = "linenum">315</span>
<p>Sarrastes populi, Marsæque tulere cohortes;</p>
<p>Transfixi clipei, galeæque, et inutile ferrum,</p>
<p>Fractaque conflictu parmarum tegmina, et ore</p>
<p>Cornipedum derepta fero spumantia frena.</p>
<p>Sanguineus tumidas in campos Aufidus undas</p>
<span class = "linenum">320</span>
<p>Ejectat, redditque furens sua corpora ripis.</p>
<p>Sic Lagea ratis, vasto velut insula ponto</p>
<p>Conspecta, inlisit scopulis ubi nubifer Eurus,</p>
<p>Naufragium spargens operit freta; jamque per undas</p>
<p>Et transtra, et mali, laceroque aplustria velo,</p>
<span class = "pagenum">615</span>
<span class = "linenum">325</span>
<p>Ac miseri fluitant revomentes æquora nautæ.</p>

<p class = "indent">
<a name = "line10_326" id = "line10_326"> </a>
At Pœnus, per longa diem certamina sævis</p>
<p>Cædibus emensus, postquam eripuere furori</p>
<p>Insignem tenebræ lucem, tum denique Martem</p>
<p>Dimisit, tandemque suis in cæde pepercit.</p>
<span class = "linenum">330</span>
<p>Sed mens invigilat curis, noctisque quietem</p>
<p>Ferre nequit: stimulat dona inter tanta Deorum,</p>
<p>Corque acuit nondum portas intrasse Quirini.</p>
<p>Proxima lux placet. Hinc strictos ferre ocius enses,</p>
<span class = "pagenum">616</span>
<p>Dum fervet cruor, et perfusæ cæde cohortes,</p>
<span class = "linenum">335</span>
<p>Destinat, ac jam claustra manu, jam mœnia flamma</p>
<p>Occupat, et jungit Tarpeia incendia Cannis.</p>

<p class = "indent">
<a name = "line10_337" id = "line10_337"> </a>
Quo turbata viri conjux Saturnia cæpto,</p>
<p>Irarumque Jovis Latiique haud inscia fati,</p>
<p>Incautum ardorem atque avidas ad futile votum</p>
<span class = "linenum">340</span>
<p>Spes juvenis frenare parat: ciet inde quietis</p>
<p>Regnantem tenebris Somnum; quo sæpe ministro</p>
<p>Edomita inviti componit lumina fratris.</p>
<p>Atque huic adridens, «Non te majoribus, inquit,</p>
<p>Ausis, Dive, voco; nec posco ut mollibus alis</p>
<span class = "linenum">345</span>
<p>Des victum mihi, Somne, Jovem: non mille premendi</p>
<p>Sunt oculi tibi, nec spernens tua numina custos</p>
<p>Inachiæ multa superandus nocte juvencæ.</p>
<p>Ductori precor inmittas nova somnia Pœno,</p>
<span class = "pagenum">617</span>
<p>Ne Romam et vetitos cupiat nunc visere muros,</p>
<span class = "linenum">350</span>
<p>Quos intrare dabit nunquam regnator Olympi.»</p>

<p class = "indent">
<a name = "line10_351" id = "line10_351"> </a>
Imperium celer exsequitur, curvoque volucris</p>
<p>Per tenebras portat medicata papavera cornu.</p>
<p>Ast ubi, per tacitum adlapsus, tentoria prima</p>
<p>Barcæi petiit juvenis, quatit inde soporas</p>
<span class = "linenum">355</span>
<p>Devexo capiti pennas, oculisque quietem</p>
<p>Inrorat, tangens Lethæa tempora virga.</p>
<span class = "pagenum">618</span>
<p>Exercent rabidam truculenta insomnia mentem:</p>
<p>Jamque videbatur multo sibi milite Thybrim</p>
<p>Cingere, et insultans adstare ad mœnia Romæ.</p>
<span class = "linenum">360</span>
<p>Ipse refulgebat Tarpeiæ culmine rupis,</p>
<p>Elata torquens flagrantia fulmina dextra,</p>
<p>Jupiter; et lati fumabant sulfure campi,</p>
<p>Ac gelidis Anio trepidabat cærulus undis;</p>
<p>Et densi ante oculos iterumque iterumque tremendum</p>
<span class = "linenum">365</span>
<p>Vibrabant ignes: tunc vox effusa per auras:</p>
<p>«Sat magna, o juvenis, prensa est tibi gloria Cannis;</p>
<p>Siste gradum; neque enim sacris inrumpere muris,</p>
<p>Pœne, magis dabitur, nostrum quam scindere cælum.»</p>
<p>Adtonitum visis, majoraque bella paventem</p>
<span class = "linenum">370</span>
<p>Post confecta Sopor Junonia jussa relinquit;</p>
<p><a name = "line10_371" id = "line10_371"> </a>
Nec lux terribili purgavit imagine mentem.</p>

<p class = "indent">
<a name = "line10_372" id = "line10_372"> </a>
Quos inter motus somni vanosque tumultus,</p>
<span class = "pagenum">619</span>
<p>Dedita per noctem reliquo cum milite castra</p>
<p>Nuntiat, et prædam pleno trahit agmine Mago.</p>
<span class = "linenum">375</span>
<p>Huic ductor lætas Tarpeio vertice mensas</p>
<p>Spondenti, quum quinta diem nox orbe tulisset,</p>
<p><a name = "line10_377" id = "line10_377"> </a>
Celatis Superum monitis clausoque pavore,</p>
<p>Vulnera et exhaustas sævo certamine vires,</p>
<p>Ac nimium lætis excusat fidere rebus.</p>
<span class = "linenum">380</span>
<p>Tum spe dejectus juvenis, ceu vertere ab ipsis</p>
<p>Terga juberetur muris, ac signa referre,</p>
<p>«Tanta mole, inquit, non Roma, ut credidit ipsa,</p>
<p>Sed Varro est victus: quonam tam prospera Martis</p>
<p>Munera destituis fato, patriamque moraris?</p>
<span class = "pagenum">620</span>
<span class = "linenum">385</span>
<p>Mecum exsultet eques: juro hoc caput, adcipe muros</p>
<p>Iliacos, portasque tibi sine Marte patentes.»</p>

<p class = "indent">
<a name = "line10_387" id = "line10_387"> </a>
Dumque ea Mago fremit cauto non credita fratri,</p>
<p>Jam Latius sese Canusina in mœnia miles</p>
<p>Conligere, et profugos vicino cingere vallo,</p>
<span class = "linenum">390</span>
<p>Cœperat: heu rebus facies inhonora sinistris!</p>
<p>Non aquilæ, non signa viris, non consulis altum</p>
<p>Imperium, non subnixæ lictore secures.</p>
<p>Trunca atque ægra metu, ceu magna elisa ruina,</p>
<p>Corpora debilibus nituntur sistere membris.</p>
<span class = "linenum">395</span>
<p>Clamor sæpe repens, et sæpe silentia fixis</p>
<p>In tellurem oculis, nudæ plerisque sinistræ</p>
<p>Detrito clipeo: desunt pugnacibus enses:</p>
<p>Saucius omnis eques: galeis carpsere superbum</p>
<p>Cristarum decus, et damnarunt Martis honores.</p>
<span class = "linenum">400</span>
<p>At multa thorax perfossus cuspide; et hærens</p>
<p>Loricæ interdum Maurusia pendet arundo.</p>
<p>Interdum mæsto socios clamore requirunt.</p>
<p>Hic Galba, hic Piso, et, leto non dignus inerti,</p>
<span class = "pagenum">621</span>
<p>Curio deflentur; gravis illic Scævola bello.</p>
<span class = "linenum">405</span>
<p>Hos passim; at Pauli pariter, ceu dira parentis</p>
<p>Fata gemunt: ut vera mali præsentia nunquam</p>
<p>Cessarit canere, et Varronis sistere mentem.</p>
<p>Utque diem hunc toties nequidquam averterit Urbi;</p>
<p>Atque idem quantus dextra: sed cura futuri</p>
<span class = "linenum">410</span>
<p>Quos premit, aut fossas instant præducere muris,</p>
<p>Aut portarum aditus (ut rerum est copia) firmant;</p>
<p>Quaque patet campus planis ingressibus hosti,</p>
<p>Cervorum ambustis imitantur cornua ramis,</p>
<p>Et stilus occulitur, cæcum in vestigia telum.</p>

<span class = "pagenum">622</span>
<span class = "linenum">415</span>
<p class = "indent">
<a name = "line10_415" id = "line10_415"> </a>
Ecce, super clades et non medicabile vulnus,</p>
<p>Relliquias belli atque inperdita corpora Pœnis</p>
<p>Inpia formido ac major jactabat Erinnys.</p>
<p>Trans æquor Tyrios enses atque arma parabant</p>
<p>Punica et Hannibalem mutato evadere cælo.</p>
<span class = "linenum">420</span>
<p>Dux erat exsilio conlectis Marte Metellus,</p>
<p>Sed stirpe haud parvi cognominis: is mala bello</p>
<p>Pectora degeneremque manum ad deformia agebat</p>
<p>Consulta; atque alio positas spectabat in orbe,</p>
<p>Quîs sese occulerent, terras, quo nomina nulla</p>
<span class = "linenum">425</span>
<p>Pœnorum, aut patriæ penetraret fama relictæ.</p>

<p class = "indent">
<a name = "line10_426" id = "line10_426"> </a>
Quæ postquam adcepit flammata Scipio mente,</p>
<p>Quantus Sidonium contra, fera prælia miscens,</p>
<span class = "pagenum">623</span>
<p>Ductorem stetit in campis, rapit ocius ensem,</p>
<p>Atque, ubi turpe malum Latioque extrema coquebant</p>
<span class = "linenum">430</span>
<p>Cœpta viri, ruptis foribus sese arduus infert.</p>
<p>Tum, quatiens strictum cum voce ante ora paventum</p>
<p>Mucronem, «Tarpeia, pater, qui templa, secundam</p>
<p>Incolis a cælo sedem, et Saturnia nondum</p>
<p>Iliacis mutata malis, tuque aspera pectus</p>
<span class = "linenum">435</span>
<p>Ægide Gorgoneos virgo subcincta furores,</p>
<p>Indigetesque Dei, sponte inter numina nostra,</p>
<p>Perque caput, nullo levius mihi numine, patris</p>
<p>Magnanimi juro, nunquam Lavinia regna</p>
<p>Linquam, nec linqui patiar, dum vita manebit.</p>
<span class = "linenum">440</span>
<p>Ocius, en, testare Deos, si mœnia tædis</p>
<span class = "pagenum">624</span>
<p>Flagrabunt Libycis, nullas te ferre, Metelle,</p>
<p>Ausurum in terras gressus: ni talia sancis,</p>
<p>Quem tremis, et cujus somnos formidine rumpis,</p>
<p>Hannibal hic armatus adest: moriere, nec ullo</p>
<span class = "linenum">445</span>
<p>Pœnorum melior parietur gloria cæso.»</p>
<p>His excussa incepta minis: jamque ordine jusso</p>
<p>Obstringunt animas patriæ, dictataque jurant</p>
<p>Sacramenta Deis, et purgant pectora culpa.</p>

<p class = "indent">
<a name = "line10_449" id = "line10_449"> </a>
Atque ea dum Rutulis turbata mente geruntur,</p>
<span class = "linenum">450</span>
<p>Lustrabat campos, et sævæ tristia dextræ</p>
<p>Facta recensebat, pertractans vulnera visu,</p>
<p>Hannibal, et, magna circumstipante caterva,</p>
<p>Dulcia præbebat trucibus spectacula Pœnis.</p>
<p><a name = "line10_454" id = "line10_454"> </a>
Quas strages inter, confossus pectora telis,</p>
<span class = "linenum">455</span>
<p>Seminecem extremo vitam exhalabat in auras</p>
<span class = "pagenum">625</span>
<p>Murmure deficiens jam Clœlius, oraque nisu</p>
<p>Languida vix ægro et dubia cervice levabat.</p>
<p>Adnovit sonipes, adrectisque auribus acrem</p>
<p>Hinnitum effundens, sternit tellure Bagesum,</p>
<span class = "linenum">460</span>
<p>Quem tunc captivo portabat in agmina dorso.</p>
<p>Hinc, rapidum glomerans cursum, per lubrica pingui</p>
<p>Stante cruore soli et mulctata cadavera cædi</p>
<p>Evolat, ac domini consistit in ora jacentis.</p>
<p>Inde, inclinatus colla, et submissus in armos,</p>
<span class = "linenum">465</span>
<p>De more inflexis præbebat scandere terga</p>
<p>Cruribus, ac proprio quodam trepidabat amore.</p>
<p>Milite non illo quisquam felicius acri</p>
<span class = "pagenum">626</span>
<p>Insultarat equo, vel si resupina citato</p>
<p>Projectus dorso ferretur membra, vel idem</p>
<span class = "linenum">470</span>
<p>Si nudo staret tergo, dum rapta volucris</p>
<p>Transigeret cursu sonipes certamina campi.</p>

<p class = "indent">
<a name = "line10_472" id = "line10_472"> </a>
At Libys, humanos æquantem pectore sensus</p>
<p>Haud parce miratus equum, quinam ille sinistræ</p>
<p>Depugnet morti juvenis, nomenque, decusque</p>
<span class = "linenum">475</span>
<p>Erogitat, letique simul compendia donat.</p>
<p>Hic Cinna (ad Tyrios namque is sua verterat arma,</p>
<p>Credulus adversis, et tum comes ibat ovanti)</p>
<p>«Auribus huic, inquit, ductor fortissime, origo est</p>
<p>Non indigna tuis: quondam sub regibus illa,</p>
<span class = "linenum">480</span>
<p>Quæ Libycos renuit frenos, sub regibus olim</p>
<span class = "pagenum">627</span>
<p>Roma fuit. Sed enim, solium indignata Superbi,</p>
<p>Ut sceptra exegit, confestim ingentia bella</p>
<p>Clusina venere domo: si Porsena fando</p>
<p>Auditus tibi, si Cocles, si Lydia castra.</p>

<span class = "linenum">485</span>
<p class = "indent">
<a name = "line10_485" id = "line10_485"> </a>
«Ille, ope Mæonia et populo subcinctus Etrusco,</p>
<p>Certabat pulsos per bella reponere reges.</p>
<p>Multa adeo nequidquam ausi; pressitque tyrannus</p>
<p>Janiculum incumbens: ubi mox, jam pace probata,</p>
<p>Compressere odia, et positum cum fœdere bellum,</p>
<span class = "linenum">490</span>
<p>Obsidibusque obstricta fides, mansuescere corda</p>
<p>Nescia, pro Superi! et nil non inmite parata</p>
<p>Gens Italum pro laude pati! Bis Clœlia senos</p>
<p>Nondum complerat primævi corporis annos,</p>
<p>Una puellarum Laurentum, et pignora pacis</p>
<span class = "linenum">495</span>
<p>Inter virgineas regi transmissa catervas</p>
<p>(Facta virum sileo): rege hæc, et fœdere, et annis,</p>
<p>Et fluvio spretis, mirantem interrita Thybrim</p>
<p>Tranavit, frangens undam puerilibus ulnis:</p>
<span class = "pagenum">628</span>
<p>Cui si mutasset sexum natura, reverti</p>
<span class = "linenum">500</span>
<p>Forsan Tyrrhenas tibi non licuisset in oras,</p>
<p>Porsena! sed juveni (ne sim tibi longior) hinc est</p>
<p>Et genus et clara memorandum virgine nomen.»</p>

<p class = "indent">
<a name = "line10_503" id = "line10_503"> </a>
Talia dum pandit, vicinus parte sinistra</p>
<p>Per subitum erumpit clamor: permixta ruina</p>
<span class = "linenum">505</span>
<p>Inter et arma virum et lacerata cadavera, Pauli</p>
<p>Eruerant corpus media de strage jacentum.</p>
<p>Heu quis erat! quam non similis modo Punica telis</p>
<p>Agmina turbanti! vel quum Taulantia regna</p>
<p>Vertit, et Illyrico sunt addita vincla tyranno!</p>
<span class = "linenum">510</span>
<p>Pulvere canities atro, arentique cruore</p>
<p>Squalebat barba, et perfracti turbine dentes</p>
<p>Muralis saxi; tum toto corpore vulnus.</p>

<p class = "indent">
<a name = "line10_513" id = "line10_513"> </a>
Quæ postquam adspexit geminatus gaudia ductor</p>
<p>Sidonius: «Fuge, Varro, inquit, fuge, Varro, superstes,</p>
<span class = "pagenum">629</span>
<span class = "linenum">515</span>
<p>Dum jaceat Paulus: Patribus, Fabioque sedenti,</p>
<p>Et populo consul totas edissere Cannas.</p>
<p>Concedam hanc iterum, si lucis tanta cupido est,</p>
<p>Concedam tibi, Varro, fugam: at, cui fortia et hoste</p>
<p>Me digna haud parvo caluerunt corda vigore,</p>
<span class = "linenum">520</span>
<p>Funere supremo et tumuli decoretur honore.</p>
<p>Quantus, Paule, jaces! qui tot mihi millibus unus</p>
<p>Major lætitiæ caussa es: quum fata vocabunt,</p>
<p>Tale precor nobis, salva Carthagine, letum.»</p>

<p class = "indent">
<a name = "line10_524" id = "line10_524"> </a>
Hæc ait, et socium mandari corpora terræ,</p>
<span class = "linenum">525</span>
<p>Postera quum thalamis Aurora rubebit apertis,</p>
<p>Imperat; armorumque jubet consurgere acervos,</p>
<p>Arsuros, Gradive, tibi. Tum munera jussa,</p>
<p>Defessi quamquam, adcelerant, sparsoque propinquos</p>
<p>Agmine prosternunt lucos: sonat acta bipenni</p>
<span class = "linenum">530</span>
<p>Frondosis silva alta jugis. Hinc ornus et albæ</p>
<p>Populus alma comæ, validis adcisa lacertis,</p>
<p>Scinditur, hinc ilex proavorum condita seclo.</p>
<span class = "pagenum">630</span>
<p>Devolvunt quercus, et amantem litora pinum,</p>
<p>Ac, ferale decus, mæstas ad busta cupressos.</p>
<span class = "linenum">535</span>
<p>Funereas tum deinde pyras certamine texunt</p>
<p>Officium infelix et munus inane peremtis;</p>
<p>Donec anhelantes stagna in Tartessia Phœbus</p>
<p>Mersit equos, fugiensque polo Titania cæcam</p>
<p>Orbita nigranti traxit caligine noctem.</p>

<span class = "linenum">540</span>
<p class = "indent">
<a name = "line10_540" id = "line10_540"> </a>
Post, ubi fulserunt primis Phaethontia frena</p>
<p>Ignibus, atque sui terris rediere colores,</p>
<p>Subponunt flammam, et manantia corpora tabo</p>
<p>Hostili tellure cremant. Subit horrida mentem</p>
<p>Formido incerti casus, tacitusque pererrat</p>
<span class = "pagenum">631</span>
<span class = "linenum">545</span>
<p>Intima corda pavor, si fors ita Martis iniqui</p>
<p>Mox ferat, ac ipsis inimica sede jacendum.</p>
<p>At tibi, Bellipotens, sacrum, constructus acervo</p>
<p>Ingenti mons armorum surgebat ad astra.</p>
<p>Ipse, manu celsam pinum flammaque comantem</p>
<span class = "linenum">550</span>
<p>Adtollens, ductor Gradivum in vota ciebat:</p>
<p>Primitias pugnæ et læti libamina belli</p>
<p>Hannibal Ausonio cremat hæc de nomine victor,</p>
<p>«Et tibi, Mars genitor, votorum haud surde meorum,</p>
<p>Arma electa dicat spirantum turba virorum.»</p>

<span class = "linenum">555</span>
<p class = "indent">
<a name = "line10_555" id = "line10_555"> </a>
Tum, face conjecta, populatur fervidus ignis</p>
<p>Flagrantem molem, et, rupta caligine, in auras</p>
<p>Actus apex claro perfundit lumine campos.</p>
<p><a name = "line10_558" id = "line10_558"> </a>
Hinc citus ad tumulum donataque funera Paulo</p>
<p>Ibat, et hostilis leti jactabat honorem.</p>
<span class = "pagenum">632</span>
<span class = "linenum">560</span>
<p>Sublimem eduxere pyram, mollesque virenti</p>
<p>Stramine composuere toros: superaddita dona,</p>
<p>Funereum decus; expertis invisus et ensis,</p>
<p>Et clipeus; terrorque modo atque insigne superbum,</p>
<p>Tum laceri fasces, captæque in Marte secures.</p>
<span class = "linenum">565</span>
<p>Non conjux native aderant, non juncta propinquo</p>
<p>Sanguine turba virum, aut celsis de more feretris</p>
<p>Præcedens prisca exsequias decorabat imago.</p>
<p>Omnibus exuviis nudo jamque Hannibal unus</p>
<p>Sat decoris laudator erat; fulgentia pingui</p>
<span class = "pagenum">633</span>
<span class = "linenum">570</span>
<p>Murice suspirans inicit velamina, et auro</p>
<p>Intextam chlamydem, ac supremo adfatur honore:</p>
<p>«I, decus Ausoniæ, quo fas est ire superbas</p>
<p>Virtute et factis animas: tibi gloria leto</p>
<p>Jam parta insigni: nostros Fortuna labores</p>
<span class = "linenum">575</span>
<p>Versat adhuc, casusque jubet nescire futuros.»</p>
<p>Hæc Libys; atque repens crepitantibus undique flammis</p>
<p>Æthereas anima exsultans evasit in auras.</p>

<p class = "indent">
<a name = "line10_578" id = "line10_578"> </a>
Fama dehinc gliscente sono jam sidera adibat;</p>
<p>Jam maria, ac terras, primamque intraverat urbem.</p>
<span class = "linenum">580</span>
<p>Diffidunt muris: solam pavitantibus arcem</p>
<p>Speravisse sat est: nec enim superesse juventam,</p>
<p>Ac stare Ausoniæ vacuum sine corpore nomen.</p>
<span class = "pagenum">634</span>
<p>Quodque adeo nondum portis inruperit hostis,</p>
<p>Contemtu cessare putant. Jam tecta cremari,</p>
<span class = "linenum">585</span>
<p>Ac delubra rapi, cædesque ante ora nefandæ</p>
<p>Natorum, septemque arces fumare videntur.</p>
<p>Lux una eversas bis centum in strage curules,</p>
<p>Ac juvenum bis tricenis orbata gemebat</p>
<p>Millibus exhaustæ nutantia mœnia Romæ;</p>
<span class = "linenum">590</span>
<p>Atque ea post Trebiam, post Tusci stagna profundi,</p>
<p>Nec socium numero pariter leviore peremto.</p>

<p class = "indent">
<a name = "line10_592" id = "line10_592"> </a>
Sed vero sed enim reliqui pia turba Senatus</p>
<p>Munera sortito invadunt: celer omnia lustrans</p>
<p>Clamitat adtonitis Fabius: «Non ulla relicta est</p>
<span class = "linenum">595</span>
<p>(Credite) cunctandi ratio: adproperemus, ut hostis</p>
<p>Nequidquam armatos ausit subcedere muros.</p>
<p>Dura inter pavidos alitur fortuna sedendo,</p>
<span class = "pagenum">635</span>
<p>Et gliscunt adversa metu: ite, ite ocius, arma</p>
<p>Deripite, o pubes, templis: vos atria raptim</p>
<span class = "linenum">600</span>
<p>Nudate, et clipeos in bella refigite captos.</p>
<p>Sat patriæ sumus, e numero si ad prælia noster</p>
<p>Nil minuit pavor: in patulis illa horrida campis</p>
<p>Sit metuenda lues: muros haud fregerit unquam,</p>
<p>Exsultare levis nudato corpore, Maurus.»</p>

<span class = "linenum">605</span>
<p class = "indent">
<a name = "line10_605" id = "line10_605"> </a>
Dum Fabius lapsas acuit formidine mentes,</p>
<p>Varronem adventare vagus per mœnia rumor</p>
<p>Spargit, et occulto perfundit pectora motu:</p>
<p>Haud secus, ac fractæ rector si forte carinæ</p>
<span class = "pagenum">636</span>
<p>Litoribus solus vacuis ex æquore sospes</p>
<span class = "linenum">610</span>
<p>Adnatet, incerti trepidant, tendantve, negentve</p>
<p>Jactato dextras, ipsamque odere salutem</p>
<p>Unius amissa superantis puppe magistri.</p>
<p>Quam restare viro labem, qui adcedere portis</p>
<p>Audeat, ac dirum veniat pavitantibus omen!</p>

<span class = "linenum">615</span>
<p class = "indent">
<a name = "line10_615" id = "line10_615"> </a>
Hos mulcens questus Fabius deforme docebat</p>
<p>Cladibus irasci, vulgumque arcebat ab ira.</p>
<p>Adversis etenim ferri non esse virorum,</p>
<p>Qui Martem inscribant genti, non posse dolores</p>
<p>Condere, et ex pœna solatia poscere luctus.</p>
<span class = "linenum">620</span>
<p>Si vero exprobrare sinant, sibi tristius illum</p>
<p>Inluxisse diem, quo castris viderit ire</p>
<span class = "pagenum">637</span>
<p>Varronem, quam quo videat remeare sine armis.</p>
<p><a name = "line10_623" id = "line10_623"> </a>
His dictis sedere minæ, et conversa repente</p>
<p>Pectora: nunc fati miseret, nunc gaudia Pœno</p>
<span class = "linenum">625</span>
<p>Consulibus reputant cæsis erepta duobus.</p>
<p>Ergo omne effundit longo jam se agmine vulgus</p>
<p>Gratantum, magnaque actum se credere mente</p>
<p>Testantur, quod, fisus avis, sceptrisque superbis,</p>
<p>Laomedontiadum non desperaverit urbi.</p>

<span class = "linenum">630</span>
<p class = "indent">
<a name = "line10_630" id = "line10_630"> </a>
Nec minus infelix culpæ, grandique pudore</p>
<p>Turbatus, consul titubantem ad mœnia gressum</p>
<p>Portabat lacrimans: dejectum adtollere vultum,</p>
<p>Ac patriam adspicere, et luctus renovare pigebat.</p>
<p>Quod vero reduci tum se populusque Patresque</p>
<span class = "linenum">635</span>
<p>Obferrent, non gratari; sed poscere natos</p>
<p>Quisque suos, fratresque simul, miseræque parentes</p>
<p>Ire videbantur laceranda ad consulis ora.</p>
<p>Sic igitur muto lictore invectus in urbem,</p>
<p>Damnatum Superis adspernabatur honorem.</p>

<span class = "linenum">640</span>
<p class = "indent">
<a name = "line10_640" id = "line10_640"> </a>
At Patres Fabiusque, procul mærore remoto,</p>
<p>Præcipitant curas: raptim delecta juventa</p>
<span class = "pagenum">638</span>
<p>Servitia armantur; nec claudit castra saluti</p>
<p>Postpositus pudor: infixum est Æneia regna</p>
<p>Parcarum in leges quacumque reducere dextra,</p>
<span class = "linenum">645</span>
<p>Proque arce, et sceptris, et libertatis honore</p>
<p>Vel famulas armare manus. Primæva suorum</p>
<p>Corpora prætexto spoliant velamine, et armis</p>
<p>Insolitis cingunt: puerilis casside vultus</p>
<p>Clauditur, atque hostis pubescere cæde jubetur.</p>
<span class = "linenum">650</span>
<p><a name = "line10_650" id = "line10_650"> </a>
Idem obsecrantes, captivum vulgus ut auro</p>
<p>Pensarent parvo (nec pauca fuere precantum</p>
<p>Millia), miranti durarunt prodere Pœno.</p>
<span class = "pagenum">639</span>
<p>Cuncta adeo scelera, et nosam superaverat omnem,</p>
<p>Armatum potuisse capi: tunc terga dedisse</p>
<span class = "linenum">655</span>
<p>Damnatis Siculas longe meritare per oras</p>
<p>Inpositum, donec Latio decederet hostis.</p>
<p>Hæc tum Roma fuit; post te cui vertere mores</p>
<p>Si stabat fatis, potius, Carthago, maneres.</p>
</div>


<hr class = "mid">

<span class = "pagenum">640</span>

<h2><a name = "liber11" id = "liber11">
LIBER UNDECIMUS.</a></h2>

<hr class = "mid">

<h4><a name = "lib11_arg" id = "lib11_arg">ARGUMENTUM.</a></h4>

<div class = "argument">

<p><span class = "smallcaps">Post</span> Cannensem pugnam a Romanis ad
Pœnos deficiunt Samnites, Bruttii, Apuli, Hirpini, Atellani, Calatini,
et Græcorum omnis fere ora, Tarentini, Crotonienses, Locrique, et
Cisalpini omnes Galli; <a href = "#line11_1">1-27</a>.</p>

<p>Horum exemplum sequitur etiam Capua, etsi urbs ista a Trojanis, ut
Roma, originem habuit; <a href = "#line11_28">28-32</a>.</p>

<p>Nam divitiæ, quibus adfluebat, jam dudum desidiam, luxum, libidinem,
peccandi licentiam, perditosque mores invexerant, et præterea plebs a
Patribus dissentiebat; <a href = "#line11_33">33-54</a>.</p>

<p>Ægram hanc civitatem ad Pœnos trahit Pacuvius, homo popularis, et
malis artibus opes nactus, qui nunc, adflictis Romanorum rebus, legatos
Romam mittendos censet, qui postulent, ut alter consul e Campanis
creetur; non dubitans, quin repulsam laturi sint, et ita animi civium
suorum, ira exacerbati, ad defectionem spectaturi; <a href =
"#line11_55">55-63</a>.</p>

<p>Hæc suadenti adsentiuntur omnes, et legati Romam proficiscuntur, ubi
Virrius, princeps eorum, mandata in frequenti senatu exponit, sed
ingenti clamore, a cunctis Patribus sublato, interpellatur; <a href =
"#line11_64">64-72</a>.</p>

<p>Torquatus adeo non tenet iram, ut se exemplo T. Manlii, proavi sui,
qui Annium, prætorem Latinorum, eadem olim poscentem, e curia
exturbarit, legatis vim manusque inlaturum esse minetur; <a href =
"#line11_73">73-87</a>.</p>

<p>Ejus furorem reprimit Fabius, sed stolida simul Virrii postulata
acerbioribus verbis perstringit; <a href = "#line11_88">88-97</a>.</p>

<p>Hujus oratio interrumpitur a Marcello, quippe qui acrius invehitur in
Varronem consulem, quod insaniam effeminatorum hominum patienter ferat;
<a href = "#line11_97">97-108</a>.</p>

<p>Tum patres consurgunt, clamorque eorum circumsonat legatos, qui
citato gradu ex templo se proripiunt, et ira commoti
<span class = "pagenum">641</span>
se fœdus cum Hannibale facturos esse edicunt; <a href =
"#line11_109">109-113</a>.</p>

<p>Abeuntes Fulvius, gloriam expugnatæ Capuæ jam mente præsagiens,
conviciis consectatur; nescius, superbos aliquando Campanos, etsi serius
Pœnis, jus Latii consequuturos, et ita sibi aditum ad summos Romanorum
honores ipsumque consulatum comparaturos esse; <a href =
"#line11_114">114-129</a>.</p>

<p>Legatione renunciata, confestim omnes defectionis consilium capiunt,
resque ab Hannibale gestas summis ad cælum efferunt laudibus; <a href =
"#line11_130">130-154</a>.</p>

<p>Decius solus, ne legati ad Pœnum mittantur, summa ope resistit
gravique oratione docet, magni animi esse, fidem, rem sanctam, non in
prosperis, sed in adversis amicorum rebus servare, insipientis vero et
ingrati, a vetustissimis sociis, iisdemque bene de Campania meritis et
consanguineis, desciscere ad Hannibalem, fœderum ruptorem ferorumque
populorum ducem, qui jus ac fas omne deleat; <a href =
"#line11_155">155-188</a>.</p>

<p>Nihilo secius fœdus cum Hannibale jungitur, et ab eo Capuam mittitur
præsidium, quod ipse mox sequitur: quo audito Decius primo, ne
recipiantur barbari, palam vociferatur; deinde, ut vel recepti
ejiciantur, vel, si malum facinus, quod a sociis suis defecerint, forti
ac memorabili facinore purgare velint, interfectis Pœnis, restituant se
Romanis; <a href = "#line11_189">189-200</a>.</p>

<p>Hæc quum relata Hannibali essent, mittit, qui vocent Decium ad sese
in castra; isque quum ferociter negasset se iturum, concitatus ira Pœnus
cum modico præsidio Capuam contendit; urbemque ingreditur comitante
senatu ac plebe cum conjugibus ac liberis, qui, studio visendi tot jam
victoriis clarum imperatorem, obviam ipsi iverant; <a href =
"#line11_201">201-224</a>.</p>

<p>Tum Decius, qui neque fugit, neque privatim se tenet, sed in foro
otiose inambulat, comprehensus ante pedes destituitur Hannibalis, qui
stolidam inbellis viri temeritatem acerbe increpat, eique catenas injici
jubet; <a href = "#line11_225">225-241</a>.</p>

<p>Is, manente ferocia animi, dum vinculis constringitur, inmanem
Hannibalis crudelitatem graviter objurgat, et obvoluto capite ocius
extra portam in castra Pœnorum rapitur; <a href =
"#line11_242">242-258</a>.</p>

<p>Reliquam diei partem victor visenda urbe consumit, et vesperascente
cælo excipitur convivio, omnibus voluptatium incelebris instructo, cujus
splendidum adparatum Pœni adtoniti mirantur, sed dux eorum tacite
damnat, donec ipsius quoque animus larga meri potione relaxatur; <a href
= "#line11_259">259-287</a>.</p>

<p>Teuthras, Cumanus, ad lyram canit de gente Capyis, conditoris Capuæ,
in cujus honorem convivæ vinum libant; <a href =
"#line11_288">288-302</a>.</p>

<p>Interea Pacuvii filius, qui solus vino non incaluerat, clam insidias
Hannibali molitur; <a href = "#line11_303">303-311</a>.</p>

<p>Patrem,
<span class = "pagenum">642</span>
ex convivio egressum, sequutus, ubi in secretum (hortus erat posticis
ædium partibus) perveniunt, toga rejecta ab humero, latus subcinctum
gladio nudat, et consilium expromit; <a href =
"#line11_312">312-328</a>.</p>

<p>Quæ ut videt auditque senex, tremebundus pedibusque filii advolutus,
eum per jura parentis suamque salutem obtestatur, ut incepto absistat,
neque vel sanguine polluat hospitia, vel temere se in extremum certumque
capitis discrimen inferat, quum solus ne Hannibali quidem, tanto viro
cujus vultum vel armati exercitus sustinere nequeant, nedum tot
convivis, par sit; <a href = "#line11_329">329-350</a>.</p>

<p>Qua periculi commemoratione ferocem gloriæque cupidissimum juvenem
magis incensum, quam deterritum cernens, se corpus suum dicit
obpositurum pro corpore Hannibalis, adeoque per paternum pectus petendum
illum ferro transfigendumque esse; <a href =
"#line11_351">351-360</a>.</p>

<p>Quo audito filius lacrimabundus fidem dat, se nihil facturum tale, et
cum patre, quo minus res suspecta sit, se ipse convivio reddit; <a href
= "#line11_361">361-368</a>.</p>

<p>Postero die ubi primum inluxit, Mago nuncius victoriæ Carthaginem
proficiscitur, et annulos aureos aliaque spolia secum avehit; <a href =
"#line11_369">369-376</a>.</p>

<p>Eodem mittitur Decius: at tempestas navem defert Cyrenas, ubi
vinculis liberatur jussu Ptolemæi regis, in cujus regno non ita multo
post moritur; <a href = "#line11_377">377-384</a>.</p>

<p>Venus interea optatam sibi ad animos corporaque Pœnorum luxurie
enervanda oblatam occasionem amplectitur, et cum Cupidinibus agit, ut
telis suis clam Pœnis inexplebilem libidinum deliciarumque cupiditatem
inmittant, et ita, quos nec arma, nec ignes, nec mala vicerint, nimia
bona ac voluptates inmodicæ perdant, duxque eorum severam vivendi
rationem cum effeminata mollitie commutet; <a href =
"#line11_385">385-409</a>.</p>

<p>Cupidines imperata faciunt, et repente Pœni a temperantia et virtute
bellica degenerant, neque vino, epulis, cantu, scenisque convivalibus
exsatiari possunt, <a href = "#line11_410">410-430</a>.</p>

<p>Hannibal maxime oblectatur arte Teuthrantis citharœdi, qui mirifica
facinora, ab Amphione, Arione, Chirone et Orpheo vi lyræ edita, canit;
<a href = "#line11_431">431-482</a>.</p>

<p>Dum Pœni ita Capuæ luxuria diffluunt et perduntur, Mago Carthaginem
venit, ubi magno plebis gaudio plausuque excipitur; <a href =
"#line11_483">483-499</a>.</p>

<p>Tum, senatu ipsi dato, insignem exponit victoriam, a fratre ad Cannas
et Aufidum de duobus Romanorum consulibus partam, quorum alter, toto
exercitu amisso, vix cum paucis effugerit, alter, summus hostium
imperator, fortissime pugnans occiderit; <a href =
"#line11_500">500-531</a>.</p>

<p>Ad fidem deinde tam lætarum rerum, effundi in vestibulo curiæ jubet
acervum annulorum aureorum, equitibus Romanis detractorum;
<span class = "pagenum">643</span>
utque Roma, hac clade adflicta, funditus evertatur, Hannibalem
subplemento, pecunia, elephantis et frumento juvandum censet; <a href =
"#line11_532">532-541</a>.</p>

<p>Simul, lætis omnibus, locum Hannonis increpandi esse ratus, per
ludibrium ab eo quærit, utrum etiam nunc pœniteat belli Romanis inlati,
et dedi Hannibalem jubeat? <a href = "#line11_542">542-553</a>.</p>

<p>Is contra, tum invidia tum ira percitus, respondet, se nihil ex
pristina voluntate mutasse, et nunc potissimum sibi pacem expetendam
videri; non plura etiam posse a victis ducibus rogari, quam nunc
victores poscant; hostes præterea, dolore atque ira incensos, fortuna
aliquid variante, atrociores post hanc cladem fore, et forsan ne daturos
quidem, nedum petituros esse pacem, quippe quæ facilius a victoribus,
quam a victis Romanis inpetrari possit; si autem vera sint, quæ modo
Mago jactaverit, ad internecionem Romani imperii pugnatum ad Cannas
esse, se non satis mirari posse, quid causæ sit, quod invictus ille
imperator, qui Marti similis et cui nemo par putetur, non ex Cannensi
acie protinus exercitum ad urbem Romanam duxerit; denique Hannibalis
consilia non nisi ad tyrannidem et dominatum spectare; proinde, si a
pace abhorreant cives sui, quæ tamen optima rerum humanarum innumerisque
triumphis potior sit, furorem certe superbi hominis nulla re alendum
esse; <a href = "#line11_554">554-600</a>.</p>

<p>Sed oratio Hannonis, quem simultas cum familia Barcina leviorem
auctorem faciebat, interpellatur clamore contradicentium, ingentique
consensu fit senatusconsultum, ut Hannibalis exercitus militibus, in
Africa et Hispania conductis, subpleantur; <a href =
"#line11_601">601-611</a>.</p>
</div>

<hr class = "tiny">

<div class = "text">
<p><a name = "line11_1" id = "line11_1"> </a>
<span class = "smallcaps">Nunc</span>, age, quos clades insignis Iapyge
campo</p>
<p>Verterit ad Libyam populos Sarranaque castra,</p>
<p>Expediam. Stat nulla diu mortalibus usquam,</p>
<p>Fortuna titubante, fides: adjungere dextras</p>
<span class = "linenum">5</span>
<p>Certavere palam rumpenti fœdera Pœno,</p>
<span class = "pagenum">644</span>
<p>Heu! nimium faciles læsis diffidere rebus:</p>
<p>Sævior ante alios iras servasse repostas,</p>
<p>Atque odium renovare ferox in tempore Samnis.</p>
<p>Mox levis et sero pressurus fata pudore</p>
<span class = "linenum">10</span>
<p>Bruttius; ambiguis fallax mox Appulus armis.</p>
<p>Tum gens Hirpini vana indocilisque quieti,</p>
<p>Et rupisse indigna fidem: ceu dira per omnes</p>
<p>Manarent populos fœdi contagia morbi.</p>
<p>Jamque Atella suas, jamque et Calatia adegit,</p>
<span class = "linenum">15</span>
<p>Fas superante metu, Pœnorum in castra cohortes.</p>
<p>Inde Phalanteo levitas animosa Tarento,</p>
<span class = "pagenum">645</span>
<p>Ausonium laxare jugum: patefecit amicas</p>
<p>Alta Croton portas, Afrisque ad barbara jussa</p>
<p>Thespiadum docuit submittere colla nepotes.</p>
<span class = "linenum">20</span>
<p>Idem etiam Locros habuit furor: ora vadosi</p>
<p>Litoris, Argivos major qua Græcia muros</p>
<p>Servat, et Ionio luitur curvata profundo,</p>
<p>Lætas res Libyæ et fortunam e more sequuta,</p>
<p>Juravit pavitans Tyrio sua prælia Marti.</p>
<span class = "linenum">25</span>
<p>Jam vero, Eridani tumidissimus adcola, Celtæ</p>
<p>Incubuere malis Italum, veteresque doloris</p>
<p>Tota se socios properarunt jungere mole.</p>

<p class = "indent">
<a name = "line11_28" id = "line11_28"> </a>
Sed fas id Celtis, fas inpia bella referre</p>
<span class = "pagenum">646</span>
<p>Boiorum fuerit populis. Capuæne furorem,</p>
<span class = "linenum">30</span>
<p>Quem Senonum genti, placuisse? et Dardana ab ortu</p>
<p>Mœnia barbarico Nomadum sociata tyranno</p>
<p>Quisnam, mutato tantum nunc tempore, credat?</p>
<p><a name = "line11_33" id = "line11_33"> </a>
Luxus, et insanis nutrita ignavia lustris,</p>
<p>Consumtusque pudor peccando, unisque relictus</p>
<span class = "pagenum">647</span>
<span class = "linenum">35</span>
<p>Divitiis probrosus honor, lacerabat hiantem</p>
<p>Desidia populum, ac resolutam legibus urbem.</p>

<p class = "indent">
<a name = "line11_37" id = "line11_37"> </a>
Insuper exitio truculenta superbia agebat.</p>
<p>Nec vitiis deerant vires: non largior ulli</p>
<p>Ausoniæ populo (sic tum Fortuna fovebat)</p>
<span class = "linenum">40</span>
<p>Aurique argentique modus: madefacta veneno</p>
<p>Assyrio manibus vestis, medioque dierum</p>
<p>Regales epulæ, atque ortu convivia solis</p>
<p>Deprensa, et nulla macula non inlita vita.</p>
<p>Tum populo sævi Patres, plebesque Senatus</p>
<span class = "pagenum">648</span>
<span class = "linenum">45</span>
<p>Invidia læta, et conlidens dissona corda</p>
<p>Seditio. Sed enim interea temeraria pubis</p>
<p>Delicta augebat, pollutior ipsa, senectus.</p>
<p>Nec, quos vile genus despectaque lucis origo</p>
<p>Fœdabat, sperare sibi et deposcere primi</p>
<span class = "linenum">50</span>
<p>Deerant imperia ac patriæ pereuntis habenas.</p>
<p>Quin etiam exhilarare viris convivia cæde</p>
<p>Mos olim, et miscere epulis spectacula dira</p>
<p>Certantum ferro; sæpe et super ipsa cadentum</p>
<p>Pocula, respersis non parco sanguine mensis.</p>

<span class = "linenum">55</span>
<p class = "indent">
<a name = "line11_55" id = "line11_55"> </a>
Has, astu adgressus, quo verteret acrius ægras</p>
<span class = "pagenum">649</span>
<p>Ad Tyrios mentes, quia nulla sorte daturam</p>
<p>Certus erat Romam, neque enim impetrata volebat,</p>
<p>(Pacuvio fuit haud obscurum crimine nomen)</p>
<p>Hortatur summi partem deposcere juris,</p>
<span class = "linenum">60</span>
<p>Atque alternatos sociato consule fasces:</p>
<p>Et, si partita renuant sedisse curuli,</p>
<p>Æquatumque decus geminasque videre secures,</p>
<p>Ultorem ante oculos atque ora adstare repulsæ.</p>
<p><a name = "line11_64" id = "line11_64"> </a>
Ergo electa manus gressu fert dicta citato.</p>
<span class = "linenum">65</span>
<p>Antistat cunctis præcellens Virrius ore;</p>
<p>Sed genus obscurum, nullique furore secundus.</p>
<p>Qui postquam cœtu Patrum ingentique Senatu</p>
<p>Inpia dementis vulgi, ac vix tota, profudit</p>
<p>Consulta, et tumidis incendit vocibus aures;</p>
<span class = "pagenum">650</span>
<span class = "linenum">70</span>
<p>Concordi fremitu renuentum effunditur asper</p>
<p>Toto e concilio clamor. Tum quisque fatigat</p>
<p>Increpitans, vocumque tremit certamine templum.</p>

<p class = "indent">
<a name = "line11_73" id = "line11_73"> </a>
Hic Torquatus, avum fronte æquavisse severa</p>
<p>Nobilis, «Heu Capua portantes talia dicta</p>
<span class = "linenum">75</span>
<p>Romuleis durastis, ait, subcedere muris?</p>
<p>Ad quos non ausi Carthago atque Hannibal arma</p>
<p>Post Cannas adferre suas? nunquamne per aures</p>
<p>It vestras, in Tarpeia quum sede Latini</p>
<p>Orarent paria, haud verbis, haud voce, sed acri</p>
<span class = "linenum">80</span>
<p>Propulsum dextra, qui tum mandata superbo</p>
<p>Ore adportabat, tanto per limina templi</p>
<p>Turbine præcipitem revoluti corporis actum,</p>
<p>Ut, sævo adflictus saxo, spectante piaret</p>
<p>Tristia dicta Jove, et lueret verba inpia leto?</p>
<span class = "linenum">85</span>
<p>En ego progenies ejus, qui sede Tonantis</p>
<span class = "pagenum">651</span>
<p>Expulit orantem, et nuda Capitolia consul</p>
<p>Defendit dextra.» Rabidum hinc, palmasque virorum</p>
<p><a name = "line11_88" id = "line11_88"> </a>
Intentantem oculis, proavitaque facta parantem</p>
<p>Ut vidit majore adeo crudescere motu,</p>
<span class = "linenum">90</span>
<p>Excipit his frendens Fabius; «Pro cuncta pudendi!</p>
<p>Sedes, ecce, vacat, belli viduata procella:</p>
<p>Quem, quæso, e vobis huic inposuisse paratis?</p>
<p>Inque locum Pauli quemnam datis? an tua, Virri,</p>
<p>Prima atque ante alios sors, concedente Senatu,</p>
<span class = "linenum">95</span>
<p>Te citat, ac nostris æquat jam purpura Brutis?</p>
<p>I, demens, i, quo tendis: tibi perfida fasces</p>
<p><a name = "line11_97" id = "line11_97"> </a>
Det Carthago suos.» Medio fervore loquentis,</p>
<p>Inpatiens ultra gemitu cohibere furorem,</p>
<p>Fulminea torvum exclamat Marcellus ab ira:</p>
<span class = "linenum">100</span>
<p>«Quæ tandem, et quam lenta tenet patientia mentem,</p>
<p>O confuse nimis Gradivi turbine Varro,</p>
<span class = "pagenum">652</span>
<p>Ut perferre queas furibunda insomnia consul?</p>
<p>Nonne exturbatos jam dudum limine templi</p>
<p>Præcipites agis ad portas? et discere cogis</p>
<span class = "linenum">105</span>
<p>Semiviros, quod sit nostro de more creati</p>
<p>Consulis imperium? non unquam sobria pubes</p>
<p>Et peritura brevi, moneo, ocius Urbe facesse.</p>
<p>Muros ante tuos (ut par est) debita ductor</p>
<p><a name = "line11_109" id = "line11_109"> </a>
Armatus responsa dabit.» Consurgere cuncti</p>
<span class = "linenum">110</span>
<p>Hinc pariter, magnoque viros clamore premebant.</p>
<p>Nec non et foribus propere Campana juventus</p>
<p>Extulit ipsa gradum, tantæque dolore repulsæ</p>
<p>Concitus Hannibalem volvebat Virrius ore.</p>

<p class = "indent">
<a name = "line11_114" id = "line11_114"> </a>
Fulvius, (huic nam spondebant præsagia mentis</p>
<span class = "linenum">115</span>
<p>Venturum decus, et Capuæ pereuntis imago</p>
<p>Jam tum erat ante oculos) «Non si Carthaginis, inquit,</p>
<p>Ductorem vestris devinctum colla catenis</p>
<p>Romam victor agis, posthac intrare Quirini</p>
<p>Sacratas dabitur sedes: tende ocius, oro,</p>
<span class = "linenum">120</span>
<p>Quo mens ægra vocat.» Referunt hæc inde citati</p>
<p>Mixta minis et torva trucis responsa Senatus.</p>

<span class = "pagenum">653</span>
<p class = "indent">
<a name = "line11_122" id = "line11_122"> </a>
Tantane, omnipotens, caligine mersa latere</p>
<p>Fata placet? veniet quondam felicior ætas,</p>
<p>Quum pia Campano gaudebit consule Roma,</p>
<span class = "linenum">125</span>
<p>Et per bella diu fasces perque arma negatos</p>
<p>Ultro ad magnanimos referet secura nepotes.</p>
<p>Pœna superborum tamen hæc durabit avorum,</p>
<p>Quod non ante suos Capua ad suffragia mittet,</p>
<p>Quam Carthago suos. Postquam nunc dicta Senatus,</p>
<span class = "linenum">130</span>
<p><a name = "line11_130" id = "line11_130"> </a>
Nunc facta exposuit, tum veris falsa per artem</p>
<p>Virrius admiscens cecinit fatale cruenti</p>
<p>Turbatis signum belli. Furiata juventus</p>
<p>Arma, arma, Hannibalemque volunt: ruit undique vulgus,</p>
<p>Et Pœnos in tecta vocant: ingentia facta</p>
<span class = "linenum">135</span>
<p>Sidonii juvenis celebrant, ut ruperit Alpes</p>
<p>Herculei socius decoris, Divisque propinquas</p>
<span class = "pagenum">654</span>
<p>Transierit cursu rupes: ut cæde referta</p>
<p>Clauserit Eridani victor vada: victor ut idem</p>
<p>Lydia Romano turbarit stagna cruore:</p>
<span class = "linenum">140</span>
<p>Ut Trebiæ ripas æterno nomine famæ</p>
<p>Tradiderit, Paulumque idem inter prælia, et idem</p>
<p>Flaminium, proceres rerum, demiserit umbris.</p>

<p class = "indent">
<a name = "line11_143" id = "line11_143"> </a>
His super excisam primori Marte Saguntum,</p>
<p>Et juga Pyrenes, et Hiberum, et sacra parentis,</p>
<span class = "linenum">145</span>
<p>Juratumque viro bellum puerilibus annis</p>
<p>Adcumulant: unum, ducibus tot cæde peremtis,</p>
<p>Tot fusis acie, stare inter prælia nullis</p>
<p>Adtactum telis. Superum quum munere detur</p>
<p>Huic sociare viro dextras et fœdere jungi;</p>
<span class = "linenum">150</span>
<p>Fastus exsanguis populi vanumque tumorem</p>
<p>Nimirum Capua et dominatum perferat Urbis,</p>
<p>Ceu famulis fasces æquataque jura negantis?</p>
<p>Prorsus enim tanto potiorem nomine habendum</p>
<span class = "pagenum">655</span>
<p>Varronem, ut fugiat consul fulgentior ostro.</p>

<span class = "linenum">155</span>
<p class = "indent">
<a name = "line11_155" id = "line11_155"> </a>
Talia jactantes jam lectam sorte parabant</p>
<p>Mittere, quæ Tyrios adjungat fœdere, pubem.</p>
<p>Sed non invictum ponebat pectore robur</p>
<p>Tum solum Decius Capuæ decus: isque receptus</p>
<p>In medios cœtus, neque enim differre dabatur;</p>
<span class = "linenum">160</span>
<p>«Itis, ait, cives violanda ad jura parentum?</p>
<p>Damnatumque caput temerati fœderis aris</p>
<p>Jungitis hospitio? Quæ tanta oblivio recti,</p>
<p>Sacram atque in magnis positam populisque virisque</p>
<span class = "pagenum">656</span>
<p>Adversam ostentare fidem? Nunc tempus inire</p>
<span class = "linenum">165</span>
<p>Prælia pro Rutulis; nunc signa aciemque movere,</p>
<p>Dum trepidæ res, et medicinam vulnera poscunt:</p>
<p>Is locus officio, quum cessant prospera, quumque</p>
<p>Dura ad opem fortuna vocat: nam læta fovere,</p>
<p>Haud quaquam magni est animi decus: huc, age, adeste.</p>
<span class = "linenum">170</span>
<p>Novi Dîs animas similes et pectora magnis</p>
<p>Nunquam angusta malis: capiunt (mihi credite) Cannas,</p>
<p>Et Trasymena vada, et Pauli memorabile letum.</p>
<p>Hi sunt, qui vestris infixum mœnibus hostem</p>
<p>Dejecere manu, et Capuam eripuere superbis</p>
<span class = "linenum">175</span>
<p>Samnitum jussis: hi sunt, qui jura dedere</p>
<p>Terrore expulso, Sidicinaque bella remorunt.</p>
<p>Quos fugitis? socios quosve additis? ille ego sanguis</p>
<span class = "pagenum">657</span>
<p>Dardanius, cui sacra pater, cui nomina liquit</p>
<p>Ab Jove ducta Capys, magno cognatus Iulo;</p>
<span class = "linenum">180</span>
<p>Ille ego, semihomines inter Nasamonas, et inter</p>
<p>Sævum atque æquantem ritus Garamanta ferarum,</p>
<p>Marmarico ponam tentoria mixtus alumno?</p>
<p>Ductoremque feram, cui nunc pro fœdere proque</p>
<p>Justitia est ensis, solæque e sanguine laudes?</p>
<span class = "linenum">185</span>
<p>Non ita, non Decio permixtum fasque nefasque</p>
<p>Hæc ut velle queat: nullo nos invida tanto</p>
<p>Armavit Natura bono, quam janua mortis</p>
<p>Quod patet, et vita non æqua exire potestas.»</p>
<p><a name = "line11_189" id = "line11_189"> </a>
Hæc vana aversas Decius jactavit ad aures.</p>

<span class = "linenum">190</span>
<p class = "indent">
<a name = "line11_190" id = "line11_190"> </a>
Ast delecta manus jungebant fœdera Pœno.</p>
<p>Jamque aderant præmissa duci turbante tumultu</p>
<p>Autololes numerosa cohors: ipse agmine magno</p>
<p>Festinata citus per campos signa movebat.</p>
<span class = "pagenum">658</span>
<p>Et Decius, «Nunc hora, viri, nunc tempus: adeste,</p>
<span class = "linenum">195</span>
<p>Dum Capua dignum, dum me duce dextera vindex</p>
<p>Molitur facinus; procumbat barbara pubes.</p>
<p>Pro se quisque alacres rapite hoc decus: hostis adire</p>
<p>Si parat, obstructas replete cadavere portas,</p>
<p>Et ferro purgate nefas: hic denique solus</p>
<span class = "linenum">200</span>
<p>Eluerit sanguis maculatas crimine mentes.»</p>

<p class = "indent">
<a name = "line11_201" id = "line11_201"> </a>
Dumque ea nequidquam non ulli læta profatur,</p>
<p>Audita asperitate viri cœptoque feroci,</p>
<p>Multa feta gerens ira præcordia, Pœnus</p>
<p>Adstabat muris, propereque arcessere lectos</p>
<span class = "linenum">205</span>
<p>Inmitem castris Decium jubet: horrida virtus,</p>
<p>Armatumque fide pectus, rectique cupido,</p>
<p>Et major Capua mens inperterrita mole</p>
<p>Invicta stabat, torvoque minacia vultu</p>
<p>Jussa ducis, verbisque etiam incessebat amaris.</p>
<span class = "linenum">210</span>
<p>Quem Libyæ rector tot signa, tot arma ferentis</p>
<p>Spernentem increpitans magno clamore profatur:</p>
<p>«Post Paulum, post Flaminium componimur, eheu!</p>
<span class = "pagenum">659</span>
<p>Vecordi Decio, mecum certasse volenti</p>
<p>In decus et famam leti: rapite, ite citati,</p>
<span class = "linenum">215</span>
<p>Signa, duces: pateatne mihi Campana vetante</p>
<p>Urbs Decio, explorare libet, nova bella moventi</p>
<p>Cui patuere Alpes, saxa inpellentia cælum,</p>
<p>Atque uni calcata Deo.» Subfuderat ora</p>
<p>Sanguis, et a torvo surgebant lumine flammæ.</p>
<span class = "linenum">220</span>
<p>Tum rictus spumans, et anhelis faucibus acta</p>
<p>Versabant penitus dirum suspiria murmur.</p>
<p>Sic urbem invectus, toto comitante Senatu,</p>
<p>Et vulgo ad spectanda ducis simul ora ruente,</p>
<p>Effundit cunctam rabiem irarumque procellas.</p>

<span class = "linenum">225</span>
<p class = "indent">
<a name = "line11_225" id = "line11_225"> </a>
Nec non et Decio propiora pericula mentem</p>
<span class = "pagenum">660</span>
<p>Flammarant, tempusque adeo cernebat adesse,</p>
<p>Quo laudes ducis invicti superaret inermis.</p>
<p>Non illum fuga, non clausi occuluere penates;</p>
<p>Sed liber, veluti nullus penetrasset in urbem</p>
<span class = "linenum">230</span>
<p>Hannibal, intrepido servaverat otia vultu:</p>
<p>Quum juvenem sævis (horrendum) concitus armis</p>
<p>Invadunt globus, et pedibus sublime sedentis</p>
<p>Ductoris sistunt. Tonat inde ferocibus alte</p>
<p>Incessens victor dictis, «Solusne ruentem</p>
<span class = "linenum">235</span>
<p>Fulcire, et revocare paras a funere, Romam?</p>
<p>O demens! en, qui Divum mihi munera tanta</p>
<p>Eripiat. Decio prorsus servabar inerti</p>
<p>Vincendus, Decio inbelli, cui femina nulla,</p>
<p>Orta in Agenoreis nostræ Carthaginis oris,</p>
<span class = "linenum">240</span>
<p>Cesserit: huic agedum, (nam cur indigna feramus?)</p>
<p>Magnanime o miles, meritas innecte catenas.»</p>
<p><a name = "line11_242" id = "line11_242"> </a>
Dixerat hæc: necdum finem convicia norant.</p>
<span class = "pagenum">661</span>
<p>Inlatus velut armentis super ardua colla</p>
<p>Quum sese inposuit, victorque inmane sub ira</p>
<span class = "linenum">245</span>
<p>Infremuit leo, et inmersis gravis unguibus hæsit,</p>
<p>Mandit anhelantem pendens cervice juvencum.</p>

<p class = "indent">
<a name = "line11_247" id = "line11_247"> </a>
At Decius, dum vincla ligant, «Necte ocius, inquit,</p>
<p>(Nam sic Hannibalem decet intravisse) catenas,</p>
<p>Fœderis infausti pretium: sic victima prorsus</p>
<span class = "linenum">250</span>
<p>Digna cadat Decius: nec enim te, sanguine lætum</p>
<p>Humano, sit fas cæsis placasse juvencis.</p>
<p>En dextra! en fœdus! nondum tibi Curia, necdum</p>
<p>Templorum intrati postes; jam panditur acri</p>
<p>Imperio carcer: perge, ac primordia tanta</p>
<span class = "linenum">255</span>
<p>Adcumula paribus factis: mihi fama sub umbras</p>
<span class = "pagenum">662</span>
<p>Te feret obpressum Capuæ cecidisse ruinis.»</p>
<p>Nec plura effari concessum: obnubitur atra</p>
<p>Veste caput, trahiturque ferox ante ora suorum.</p>

<p class = "indent">
<a name = "line11_259" id = "line11_259"> </a>
Exin victor ovans sedato pectore tandem</p>
<span class = "linenum">260</span>
<p>Spectandis urbis tectis templisque serenos</p>
<p>Lætus circumfert oculos, et singula discit:</p>
<p>Quis muris sator, et pubes sit quanta sub armis,</p>
<p>Quot bello pateant argenti ærisque talenta:</p>
<p>Nunc qualis frenata acies, nunc deinde pedestris</p>
<span class = "linenum">265</span>
<p>Copia quanta viris. Monstrant Capitolia celsa,</p>
<p>Stellatesque docent campos, Cereremque benignam.</p>

<span class = "pagenum">663</span>
<p class = "indent">
<a name = "line11_267" id = "line11_267"> </a>
Jamque diem ad metas defessis Phœbus Olympo</p>
<p>Inpellebat equis, fuscabat et Hesperus umbra</p>
<p>Paullatim infusa properantem ad litora currum.</p>
<span class = "linenum">270</span>
<p>Instituunt de more epulas, festamque per urbem</p>
<p>Regifice exstructis celebrant convivia mensis.</p>
<p>Ipse, Deum cultu et sacro dignatus honore,</p>
<p>Præcipuis multoque procul splendentibus ostro</p>
<p>Adcipitur sublime toris: non una ministri</p>
<span class = "linenum">275</span>
<p>Turba gregis: posuisse dapes his addita cura,</p>
<p>His adolere focos, his ordine pocula ferre.</p>
<p>Nec non et certis struitur penus: aspera mensa</p>
<p>Pondera cælati fulgent antiquitus auri.</p>

<p class = "indent">
<a name = "line11_279" id = "line11_279"> </a>
Eripiunt flammæ noctem, strepituque moventum</p>
<span class = "pagenum">664</span>
<span class = "linenum">280</span>
<p>Murmurat alta domus: stupet inconsuetus opimæ</p>
<p>Sidonius mensæ miles, faciemque superbi</p>
<p>Ignotam luxus oculis mirantibus haurit.</p>
<p>Vescitur ipse silens, et tantos damnat honores</p>
<p>Esse epulis, facilesque coli tanto agmine mensas:</p>
<span class = "linenum">285</span>
<p>Donec pulsa fames, et Bacchi munera duram</p>
<p>Laxarunt mentem. Tum fronti reddita demum</p>
<p>Lætitia, et positæ graviores pectore curæ.</p>

<p class = "indent">
<a name = "line11_288" id = "line11_288"> </a>
Personat Euboica Teuthras testudine, Cymes</p>
<p>Incola, et obtusas inmiti murmure sævæ</p>
<span class = "linenum">290</span>
<p>Inter bella tubæ permulcet cantibus aures.</p>
<p>Namque Jovem et lætos per furta canebat amores,</p>
<p>Electræque toros Atlantidos: unde creatus,</p>
<p>Proles digna Deum, tum Dardanus: isque Tonanti</p>
<p>Ut det Erichthonium magna de stirpe nepotem.</p>
<span class = "pagenum">665</span>
<span class = "linenum">295</span>
<p>Hinc Tros, hinc Ilus, generis tunc ordine longo</p>
<p>Assaracus, nulloque minor famave manuve</p>
<p>Tum Capys ut primis dederit sua nomina muris.</p>
<p>Concelebrant plausu pariter Sidonia pubes,</p>
<p>Campanæque manus: ante omnes ductor honori</p>
<span class = "linenum">300</span>
<p>Nominis augusto libat carchesia ritu;</p>
<p>Cetera quem sequitur, Bacchique e more liquorem</p>
<p>Inrorat mensis turba, ardescitque Lyæo.</p>

<p class = "indent">
<a name = "line11_303" id = "line11_303"> </a>
Interea, Tyrio resoluta in gaudia cœtu</p>
<p>Converso, (neque enim, juvenis non digne sileri,</p>
<span class = "linenum">305</span>
<p>Transmittam tua cœpta libens, famamque negabo</p>
<p>Quamquam inperfectis, magnæ tamen indolis, ausis)</p>
<p>Mens una inviolata mero, nullisque venenis</p>
<p>Potando exarmata, decus pugnæque, necisque</p>
<span class = "pagenum">666</span>
<p>Sidoniæ tacito volvebat pectore molem.</p>
<span class = "linenum">310</span>
<p>Quoque esset miranda magis tam sacra libido,</p>
<p>Pacuvio genitus patrias damnaverat artes.</p>

<p class = "indent">
<a name = "line11_312" id = "line11_312"> </a>
Is variis oneratum epulis atque atria tardo</p>
<p>Linquentem gressu comitatus pone parentem,</p>
<p>Postquam posse datum meditata aperire, novosque</p>
<span class = "linenum">315</span>
<p>Pandere conatus, et liber parte relicta</p>
<p>Tectorum a tergo patuit locus, «Adcipe digna</p>
<p>Et Capua et nobis, inquit, consulta:» togaque</p>
<p>Armatum amota nudat latus. «Hoc ego bellum</p>
<p>Conficere ense paro, atque avulsum ferre Tonanti</p>
<span class = "linenum">320</span>
<p>Rectoris Libyci victor caput: hic erit ille,</p>
<p>Qui polluta dolis jam fœdera sanciet, ensis.</p>
<p>Si perferre nequit spectacula tanta senectus,</p>
<p>Et tremit inceptis lasso majoribus ævo,</p>
<p>At tu securis concede penatibus, et me</p>
<span class = "pagenum">667</span>
<span class = "linenum">325</span>
<p>Linque meæ menti. Summum quod credis, et æquas</p>
<p>Hannibalem Superis, o quantum nomine major</p>
<p>Jam Pœno tibi natus erit!» Vibrabat ab ore</p>
<p>Ignis atrox, animusque viri jam bella gerebat;</p>
<p><a name = "line11_329" id = "line11_329"> </a>
Quum senior, tanti pondus conaminis ægra</p>
<span class = "linenum">330</span>
<p>Jam dudum vix aure ferens, tremebundus ibidem</p>
<p>Sternitur, et pedibus crebro pavida oscula figens,</p>
<p>«Per si quid superest vitæ, per jura parentis,</p>
<p>Perque tuam nostra potiorem, nate, salutem,</p>
<p>Absiste inceptis, oro: ne sanguine cernam</p>
<span class = "linenum">335</span>
<p>Polluta hospitia, ac tabo repleta cruento</p>
<p>Pocula, et eversas pugnæ certamine mensas.</p>
<p>Tune illum, quem non acies, non mœnia et urbes</p>
<span class = "pagenum">668</span>
<p>Ferre valent, quum frons propior lumenque corusco</p>
<p>Igne micat, tune illa viri, quæ vertice fundit,</p>
<span class = "linenum">340</span>
<p>Fulmina pertuleris; si viso intorserit ense</p>
<p>Diram, qua vertit per campos agmina, vocem?</p>
<p>Fallit te, mensas inter quod credis inermem.</p>
<p>Tot bellis quæsita viro, tot cædibus armat</p>
<p>Majestas æterna ducem: si admoveris ora,</p>
<span class = "linenum">345</span>
<p>Cannas, et Trebiam ante oculos, Trasymenaque busta,</p>
<p>Et Pauli stare ingentem miraberis umbram.</p>
<p>Quid? tanto in casu comitum juxtaque jacentum</p>
<p>Torpebunt dextræ? parce, oro, et desine velle,</p>
<p>Cui nequeas victor superesse: an tristia vincla</p>
<span class = "linenum">350</span>
<p>Et Decius non erudiunt componere mentem?»</p>

<p class = "indent">
<a name = "line11_351" id = "line11_351"> </a>
Talia commemorans, famæ majoris amore</p>
<p>Flagrantem ut vidit juvenem surdumque timori:</p>
<p>«Nil ultra posco, refer in convivia gressum;</p>
<p>Adproperemus, ait: non jam tibi pectora pubis</p>
<span class = "linenum">355</span>
<p>Sidoniæ fodienda manu tutantia regem.</p>
<p>Hoc jugulo dextram explora: namque hæc tibi ferrum,</p>
<span class = "pagenum">669</span>
<p>Si Pœnum invasisse paras, per viscera ferrum</p>
<p>Nostra est ducendum: tardam ne sperne senectam.</p>
<p>Obponam membra, atque ensem extorquere negatum</p>
<span class = "linenum">360</span>
<p>Morte mea eripiam.» Lacrimæ tunc ore profusæ,</p>
<p><a name = "line11_361" id = "line11_361"> </a>
Et magna Superum cura servatus in arma</p>
<p>Scipiadæ Pœnus; nec tantum fata dederunt</p>
<p>Externa peragi dextra. Pulcherrimus iræ,</p>
<p>Et dignus fieri compos memorabilis ausi,</p>
<span class = "linenum">365</span>
<p>Amisit quantam posito conamine laudem,</p>
<p>Cui tantum est voluisse decus? Tum reddere sese</p>
<p>Festinant epulis, et tristia fronte serenant;</p>
<p>Donec læta virum solvit convivia somnus.</p>

<p class = "indent">
<a name = "line11_369" id = "line11_369"> </a>
Postera lux Phaethontis equos proferre parabat,</p>
<span class = "linenum">370</span>
<p>Jam rapido summis curru splendente sub undis;</p>
<p>Et juvenis, magno generatus Hamilcare, duras</p>
<p>Jam dudum exercet curas. Carthaginis arces</p>
<p>Ire ferox Mago, et Patribus portare jubetur</p>
<p>Nuncia facta ducis: præda et captiva leguntur</p>
<span class = "pagenum">670</span>
<span class = "linenum">375</span>
<p>Corpora, dereptæque viris sub Marte cruento</p>
<p>Exuviæ, fausti Superis libamina belli.</p>
<p><a name = "line11_377" id = "line11_377"> </a>
Altera curarum Libycis demittitur oris</p>
<p>Heu! Decius, reduci lentas servatus ad iras;</p>
<p>Ni pœnæ juvenem indignæ miseratus ab alto</p>
<span class = "linenum">380</span>
<p>Jupiter antiquam Batti vertisset ad urbem.</p>
<p>Hic Pellæa virum Ptolemæi sceptra vehentum</p>
<p>Eripuere minis, resolutaque vincula collo.</p>
<p>Atque eadem vitæ custos mox deinde quieto</p>
<p>Adcepit tellus ossa inviolata sepulcro.</p>

<span class = "linenum">385</span>
<p class = "indent">
<a name = "line11_385" id = "line11_385"> </a>
Nec Venerem interea fugit exoptabile tempus</p>
<span class = "pagenum">671</span>
<p>Pœnorum mentes cæco per læta premendi</p>
<p>Exitio, et luxu corda inportuna domandi.</p>
<p>Spargere tela manu passim fallentia natis</p>
<p>Inperat, et tacitas in pectora mittere flammas.</p>
<span class = "linenum">390</span>
<p>Tum pueris dulce adridens: «Eat inproba Juno,</p>
<p>Et nos (nec mirum, quid enim sumus?) acta secundis</p>
<p>Despiciat: valet illa manu, valet illa lacertis:</p>
<p>Parvula nos arcu puerili spicula sensim</p>
<p>Fundimus, et nullus nostro de vulnere sanguis.</p>
<span class = "linenum">395</span>
<p>Verum, agite, o mea turba, precor, nunc tempus, adeste,</p>
<span class = "pagenum">672</span>
<p>Et Tyriam pubem tacitis exurite telis.</p>
<p>Amplexu multoque mero, somnoque virorum</p>
<p>Profliganda acies, quam non perfregerit ensis,</p>
<p>Non ignes, non inmissis Gradivus habenis.</p>
<span class = "linenum">400</span>
<p>Combibat inlapsos ductor per viscera luxus,</p>
<p>Nec pudeat picto fultum jacuisse cubili,</p>
<p>Nec crinem Assyrio perfundere pugnet amomo.</p>
<p>Ille sub hiberno somnos educere cælo</p>
<p>Jactator tectis malit consumere noctes;</p>
<span class = "linenum">405</span>
<p>Ac ponat ritus vescendi, sæpe citato</p>
<p>Dum residet sub casside equo, discatque Lyæo</p>
<span class = "pagenum">673</span>
<p>Inbellem donare diem: tum deinde madenti</p>
<p>Post epulas sit grata chelys, segnisque soporas,</p>
<p>Aut nostro vigiles ducat sub numine noctes.»</p>

<span class = "linenum">410</span>
<p class = "indent">
<a name = "line11_410" id = "line11_410"> </a>
Hæc postquam Venus, adplaudit lascivus, et alto</p>
<p>Mittit se cælo niveis exercitus alis.</p>
<p>Sentit flammiferas pubes Maurusia pennas,</p>
<p>Et pariter fusis tepuerunt pectora telis.</p>
<p>Bacchi dona volunt, epulasque, et carmina rursus</p>
<span class = "linenum">415</span>
<p>Pieria liquefacta lyra: non acer aperto</p>
<p>Desudat campo sonipes: non ulla per auras</p>
<p>Lancea nudatos exercet torta lacertos.</p>
<p>Mollitæ flammis lymphæ languentia somno</p>
<p>Membra fovent, miserisque bonis perit horrida virtus.</p>
<span class = "linenum">420</span>
<p>Ipse etiam, adflatus fallente Cupidine, ductor</p>
<p>Instaurat mensas dapibus, repetitque volentum</p>
<span class = "pagenum">674</span>
<p>Hospitia, et patrias paullatim decolor artes</p>
<p>Exuit, occulta mentem vitiante sagitta.</p>

<p class = "indent">
<a name = "line11_424" id = "line11_424"> </a>
Altera jam patria, atque æquo sub honore vocatur</p>
<span class = "linenum">425</span>
<p>Altera Carthago Capua, intactumque secundæ</p>
<p>Fortunæ ingenium vitia adlatrantia quassant.</p>
<p>Nec luxus ullus mersæque libidine vitæ</p>
<p>Campanis modus: adcumulant, variasque per artes</p>
<p>Scenarum certant epulas distinguere ludo;</p>
<span class = "linenum">430</span>
<p>Ut strepit adsidue Phrygiam ad Nilotica loton</p>
<p><a name = "line11_431" id = "line11_431"> </a>
Memphis Amyclæo passim lasciva Canopo.</p>
<span class = "pagenum">675</span>
<p>Inprimis dulcem, Pœno lætante, per aures</p>
<p>Nunc voce infundit Teuthras, nunc pectine cantum.</p>
<p>Isque ubi mirantem resonantia pollice fila</p>
<span class = "linenum">435</span>
<p>Ductorem vidit Libyæ, canere inde superbas</p>
<p>Aoniæ laudes sensim testudinis orsus,</p>
<p>Concordem citharæ movit per carmina linguam,</p>
<p>Vincere linquentes vitam quæ possit olores.</p>
<p>Atque hæc e multis carpsit mollissima mensæ.</p>

<span class = "linenum">440</span>
<p class = "indent">
<a name = "line11_440" id = "line11_440"> </a>
«Argolicis quondam populis (mirabile dictu!)</p>
<span class = "pagenum">676</span>
<p>Exaudita chelys, lapidem testudine felix</p>
<p>Ducere, et in muros posuisse volentia saxa.</p>
<p>Hæc Amphionio vallavit pectine Thebas,</p>
<p>Ac, silice aggeribus per se scandente vocatis,</p>
<span class = "linenum">445</span>
<p>Jussit in inmensum cantatas surgere turres:</p>
<p>Altera, turbatum plectro moderata profundum,</p>
<p>Et tenuit phocas, et in omni Protea forma</p>
<p>Traxit, et æquoreo portavit Ariona dorso.</p>
<p>Nam, quæ Peliaca formabat rupe canendo</p>
<span class = "pagenum">677</span>
<span class = "linenum">450</span>
<p>Heroum mentes et magni pectora Achillis,</p>
<p>Centauro dilecta chelys compesceret iras,</p>
<p>Percussa fide, vel pelagi vel tristis Averni.</p>
<p>Namque chaos, cæcam quondam sine sidere molem</p>
<p>Non surgente die, ac mundum sine luce canebat.</p>
<span class = "linenum">455</span>
<p>Tum Deus ut liquidi discisset stagna profundi,</p>
<p>Tellurisque globum media compage locasset:</p>
<p>Ut celsum Superis habitare dedisset Olympum,</p>
<p>Castaque Saturni monstrabat secula patris.</p>

<p class = "indent">
<a name = "line11_459" id = "line11_459"> </a>
«Sed, quos pulsabat Rhipæum ad Strymona, nervi,</p>
<span class = "pagenum">678</span>
<span class = "linenum">460</span>
<p>Auditus Superis, auditus manibus Orpheus,</p>
<p>Emerito fulgent clara inter sidera cælo.</p>
<p>Hunc etiam mater, tota comitante sororum</p>
<p>Aonidum turba, mater mirata canentem.</p>
<p>Non illo Pangæa juga, aut Mavortius Hæmus,</p>
<span class = "linenum">465</span>
<p>Non illo modulante sonos stetit ultima Thrace:</p>
<p>Cum silvis venere feræ, cum montibus amnes.</p>

<p class = "indent">
<a name = "line11_467" id = "line11_467"> </a>
«Inmemor et dulcis nidi, positoque volatu</p>
<p>Non mota volucris captiva pependit in æthra.</p>
<p>Quin etiam Pagasæa ratis, quum cærula nondum</p>
<span class = "pagenum">679</span>
<span class = "linenum">470</span>
<p>Cognita terrigenis, pontoque intrare negarent,</p>
<p>Ad puppim sacræ, cithara eliciente, carinæ</p>
<p>Adductum cantu venit mare: pallida regna</p>
<p>Bistonius vates flammisque Acheronta sonantem</p>
<span class = "pagenum">680</span>
<p>Placavit plectro, et fixit revolubile saxum.</p>
<span class = "linenum">475</span>
<p>O diræ Ciconum matres, Geticique furores,</p>
<p>Et damnata Deis Rhodope! tulit ora revulsa</p>
<p>In pontum, ripis utrimque sequentibus, Hebrus.</p>
<p>Tum quoque, quum rapidi caput a cervice recisum</p>
<p>Portarent fluctus, subito emicuere per undas</p>
<span class = "linenum">480</span>
<p>Ad murmur cete toto exsultantia ponto.»</p>
<p>Sic tum Pierius bellis durata virorum</p>
<p>Pectora Castalio frangebat carmine Teuthras.</p>

<p class = "indent">
<a name = "line11_483" id = "line11_483"> </a>
Interea placida adtulerant jam flamina terris</p>
<p>Magonem Libycis: lauro redimita subibat</p>
<span class = "pagenum">681</span>
<span class = "linenum">485</span>
<p>Optatos puppis portus, pelagoque micabant</p>
<p>Captiva arma procul celsa fulgentia prora.</p>
<p>At, patulo surgens jam dudum ex æquore, late</p>
<p>Nauticus inplebat resonantia litora clamor,</p>
<p>Et, simul adductis percussa ad pectora tonsis,</p>
<span class = "linenum">490</span>
<p>Centeno fractus spumabat verbere pontus.</p>

<p class = "indent">
<a name = "line11_491" id = "line11_491"> </a>
Nec lentum in medios rapienda ad gaudia vulgus</p>
<p>Procurrit fluctus, elataque turba favore</p>
<p>Certatim ingenti celebrant nova gaudia plausu.</p>
<p>Æquatur rector Divis: illum undique matres,</p>
<span class = "linenum">495</span>
<p>Illum turba minor moniti gaudere nepotes,</p>
<p>Et senior manus, et juxta populusque, Patresque,</p>
<p>Mactatis Superum dignantur honore juvencis.</p>
<p>Sic patriam Mago et portas ingressus ovantes</p>
<p>Fraternæ laudis fama: ruit inde Senatus,</p>
<span class = "pagenum">682</span>
<span class = "linenum">500</span>
<p><a name = "line11_500" id = "line11_500"> </a>
Et multo Patrum stipatur curia cœtu.</p>
<p>Tum, Divos veneratus avum de more vetusto,</p>
<p>«Martem, ait, egregium et fractas, quîs Itala tellus</p>
<p>Nitebatur, opes, pars ipse haud parva laborum,</p>
<p>Nuntio: pugnatum Superis in vota secundis.</p>

<span class = "linenum">505</span>
<p class = "indent">
<a name = "line11_505" id = "line11_505"> </a>
«Est locus, Ætoli signat quem gloria regis,</p>
<p>Possessus quondam prisca inter secula Dauno:</p>
<p>Humentes rapido circumdat gurgite campos</p>
<p>Aufidus, et stagnis intercipit arva refusis;</p>
<p>Mox fluctus ferit Hadriacos, magnoque fragore</p>
<span class = "linenum">510</span>
<p>Cedentem inpellit retrorsus in æquora pontum.</p>
<p>Hic Varro et magnum Latia inter nomina Paulus</p>
<p>Nomen, quîs rerum ducibus permissa potestas,</p>
<p>Vix dum depulsa nigræ caligine noctis,</p>
<p>Invadunt campum, et late fulgentibus armis</p>
<span class = "linenum">515</span>
<p>Adcendunt ultro lucem surgentis Eoi.</p>
<p>Nos contra (nam germanum furor acer agebat</p>
<span class = "pagenum">683</span>
<p>Optatæ pugnæ) castris cita signa movemus.</p>
<p>Intremit et tellus, et pulsus mugit Olympus.</p>

<p class = "indent">
<a name = "line11_519" id = "line11_519"> </a>
«Hic fluvium et campos abscondit cæde virorum</p>
<span class = "linenum">520</span>
<p>Ductor, quo nunquam majorem ad bella tulerunt</p>
<p>Rectorem terræ. Vidi, quum turbine sævo</p>
<p>Ausonia et sonitu bellantis fusa per agros</p>
<p>Uni terga daret: vidi, quum Varro citato</p>
<p>Auferretur equo, projectis degener armis.</p>
<span class = "linenum">525</span>
<p>Quin et magnanimum, perfosso corpore telis,</p>
<p>Strage super socium vidi te, Paule, cadentem.</p>
<p>Ægates ille et servilia fœdera larga</p>
<p>Ultus cæde dies: non plus optasse liberet,</p>
<p>Quam tum concessit dexter Deus: altera jam lux</p>
<span class = "linenum">530</span>
<p>Si talis redeat, populis sis omnibus una</p>
<p>Tum, Carthago, caput, terrasque colare per omnes.</p>
<p><a name = "line11_532" id = "line11_532"> </a>
Testes hi stragis, quos signum inlustre superbis</p>
<p>Mos læva gestare viris.» Tum funditur ante</p>
<p>Ora admirantum præfulgens annulus auro;</p>
<span class = "pagenum">684</span>
<span class = "linenum">535</span>
<p>Datque fidem verbis haud parvo insignis acervo.</p>
<p>Hinc iterum repetens: «Restat nunc sedibus imis</p>
<p>Vertenda atque æquanda solo jam subruta Roma.</p>
<p>Adnitamur, ait, vires refovere tot haustas</p>
<p>Casibus, et pateant non parca æraria dextris,</p>
<span class = "linenum">540</span>
<p>Quas emimus bello: defit jam bellua, tristis</p>
<p>Ausoniis terror: nec non alimenta fatigant.»</p>

<p class = "indent">
<a name = "line11_542" id = "line11_542"> </a>
Atque ea dum memorat, torvo conversus in ora</p>
<p>Hannonis vultu, quem gliscens gloria pravum</p>
<p>Ductoris studio jam dudum agitabat acerbo:</p>
<span class = "linenum">545</span>
<p>«Jamne tibi dextras inceptaque nostra probamus?</p>
<span class = "pagenum">685</span>
<p>Jam fas Dardanio me non servire colono?</p>
<p>Anne iterum Hannibalem dedi placet? Atra veneno</p>
<p>Invidiæ nigroque undantia pectora felle,</p>
<p>Tandem tot titulis totque exorata tropæis,</p>
<span class = "linenum">550</span>
<p>Infelix muta: dextra en, en dextera, quam tu</p>
<p>Æneadis lacerare dabas, et litora, et amnes,</p>
<p>Et stagna, et latos inplevit sanguine campos.»</p>
<p>Hæc Mago, atque animos favor haud obscurus alebat.</p>

<p class = "indent">
<a name = "line11_554" id = "line11_554"> </a>
Cui, simul invidia atque ira stimulantibus, Hanno:</p>
<span class = "linenum">555</span>
<p>«Talia vesani juvenis convicia miror</p>
<p>Haud equidem: tumet ingenio, fraternaque corda</p>
<p>Non tarde adnoscas et virus futile linguæ.</p>
<p>Quin, ne mutatum vanis absistere credat,</p>
<p>Nunc pacem orandum, nunc inproba fœdere rupto</p>
<span class = "linenum">560</span>
<p>Arma reponendum, et bellum exitiale cavendum</p>
<p>Auctor ego: atque adeo vosmet perpendite, quæso,</p>
<p>Quid ferat: haud aliud nobis censere relictum est.</p>

<p class = "indent">
<a name = "line11_563" id = "line11_563"> </a>
«Tela, viros, aurum, classes, alimenta precatur,</p>
<span class = "pagenum">686</span>
<p>Belligeramque feram: victus non plura dedissem.</p>
<span class = "linenum">565</span>
<p>Sanguine Dardanio Rutulos saturavimus agros,</p>
<p>Et jacet in campis Latium: deponere curas</p>
<p>Tandem ergo, bone, da, victor, liceatque sedere</p>
<p>In patria; liceat non exhaurire rapacis</p>
<p>Inpensis belli vacuatos sæpe penates.</p>
<span class = "linenum">570</span>
<p>Nunc en, nunc, inquam, (falsa ut præsagia nostra</p>
<p>Sint, oro, mensque augurio ludatur inani)</p>
<p>Haud procul est funesta dies: atrocia novi</p>
<p>Corda, ac prospicio natas e cladibus iras.</p>
<p>Vos ego, vos metuo, Cannæ: submittite signa,</p>
<span class = "linenum">575</span>
<p>Atque adeo tentate, agedum, ac deposcite pacem.</p>
<p>Non dabitur: parat ille dolor (mihi credite) majus</p>
<p>Exitium adcepto: citiusque hæc fœdera victor,</p>
<p>Quam victus, dabit: atque adeo, qui tanta superbo</p>
<p>Facta sonas ore, et spumanti turbine perflas</p>
<span class = "linenum">580</span>
<p>Ignorantum aures, dic, en, germanus in armis</p>
<p>Ille tuus par Gradivo, per secula tellus</p>
<p>Cui similem nunquam ductorem in bella creavit,</p>
<p>Mœnia Romuleæ cur nondum viderit urbis?</p>

<p class = "indent">
<a name = "line11_584" id = "line11_584"> </a>
«Scilicet e gremio matrum rapiamus in hostem</p>
<span class = "pagenum">687</span>
<span class = "linenum">585</span>
<p>Nondum portandis habiles gravioribus armis?</p>
<p>Æratas jussi texamus mille carinas,</p>
<p>Atque omnis Libyæ quæratur bellua terris?</p>
<p>Ut longa imperia, atque armatos proroget annos</p>
<p>Hannibal, et regnum trahat usque in tempora fati?</p>
<span class = "linenum">590</span>
<p>Vos vero, (neque enim occulto circumdamur astu)</p>
<p>Ne dulces spoliate domos; castrisque potentum</p>
<p>Atque opibus sancite modum: pax optima rerum,</p>
<p>Quas homini novisse datum est: pax una triumphis</p>
<p>Innumeris potior: pax, custodire salutem</p>
<span class = "linenum">595</span>
<p>Et cives æquare potens, revocetur in arces</p>
<p>Tandem Sidonias; et fama fugetur ab urbe</p>
<p>Perfidiæ, Phœnissa, tua. Si tanta libido</p>
<p>Armorum tenet, atque enses non reddere perstat</p>
<p>Poscenti patriæ; nil suppeditare furori</p>
<span class = "linenum">600</span>
<p>Hortor, et hæc fratri Magonem dicta referre.»</p>

<p class = "indent">
<a name = "line11_601" id = "line11_601"> </a>
Plura adnectentem (neque enim satiaverat iras</p>
<p>Dicendo) clamor turbat diversa volentum.</p>
<span class = "pagenum">688</span>
<p>«Si, Libyæ decus, haud ulli superabilis armis,</p>
<p>Hannibal est iræ tibi, destituemus ad ipsas</p>
<span class = "linenum">605</span>
<p>Victorem metas? nec opum adjumenta feremus?</p>
<p>Invidia unius sceptra ut jam parta retardet?»</p>
<p>Inde alacres tribuunt, quæ belli posceret usus;</p>
<p>Absentique suum jactant sub teste favorem.</p>
<p>Mox eadem terris placitum traducere Hiberis,</p>
<span class = "linenum">610</span>
<p>Dum malus obtrectat facta inmortalia livor,</p>
<p>Nec sinit adjutas ductoris crescere laudes.</p>
</div>

</div> <!-- end div vol1 -->

<div class = "vol2">

<hr class = "mid">

<span class = "pagenum">1</span>

<h2><a name = "liber12" id = "liber12">
LIBER DUODECIMUS.</a></h2>

<hr class = "mid">

<h4><a name = "lib12_arg" id = "lib12_arg">ARGUMENTUM.</a></h4>

<div class = "argument">

<p><span class = "smallcaps">Mitescente</span> jam hieme Hannibal a
Capua movet, vicinisque oppidis trepidationem injicit, <a href =
"#line12_1">1-14</a>.</p>

<p>Sed luxus milites ita enervaverat, ut vix arma ferre possent; <a href
= "#line12_15">15-26</a>.</p>

<p>Cupidus maritimi oppidi potiundi, quo cursus navibus tutus ex Africa
esset, primum Neapolim petit, quæ urbs Græca, doctorum virorum secessu
illa ætate celebris et Parthenope olim a tumulo Sirenes adpellata, ab
eo, famæ suæ timente, omnibus quidem viribus, at inrito conatu
obpugnatur; <a href = "#line12_27">27-59</a>.</p>

<p>Inde Cumas, aliam urbem maritimam, ducit, ubi templum Apollinis, a
Dædalo in colle exstructum, contemplatur; sed copias, Campana luxuria
marcentes, nequidquam acuit ad pristinam virtutem, et a Ti. Sempronio
Graccho repellitur; <a href = "#line12_60">60-103</a>.</p>

<p>Obsidione igitur Cumarum soluta, Puteolos repente movet castra, et,
dum ea quoque urbs frustra operibus cingitur, ipse tractum perlustrat
propinquum, Baias, Lucrinum Avernique lacum, Acherusiam paludem, vastas
in litore speluncas, loca sulfure ac bitumine scatentia ignibusque
subterraneis æstuantia, Prochyten, Inarimen, Vesuvium, Misenum
promontorium, Baulos et æstum maris, quæ omnia ei a primoribus Capuæ
monstrantur; <a href = "#line12_104">104-160</a>.</p>

<p>A Puteolis Nolam agmen convertit, et scalas admovet muris: enim vero
M. Claudius Marcellus, instructo ad portas sub adventum hostium
exercitu, eruptionem facit, et, Pœnis fugatis, ducem eorum ad singulare
certamen provocat; <a href = "#line12_161">161-198</a>.</p>

<p>Quod non detrectare Hannibalem fama nominis sui suadet; sed Junonis
admonitu ab eo avocatur, et acerba ignaviæ increpatione fœdam suorum
fugam sistit; <a href = "#line12_199">199-211</a>.</p>

<p>Restituta acie ac pugna, a Pediano, Patavino, qui
<span class = "pagenum">2</span>
non minus belli artibus atque virtute quam literarum studio excellebat,
Cinyps, formosissimus Pœnorum galeaque Æmilii Pauli consulis, qui in
prælio Cannensi occiderat, ornatus, telo transfigitur et spoliatur;
<a href = "#line12_212">212-252</a>.</p>

<p>Marcellus, laudata victoris virtute, in ipsum Hannibalem hastam
conjicit, cujus tamen ictum excipit Gestar; <a href =
"#line12_253">253-265</a>.</p>

<p>Quo adtonitus periculo Pœnus ad castra trepide refugit, et vehementer
in milites invehitur: Marcellus autem, qui primus Romanos docuerat,
Hannibalem vinci posse, magna hostium edita strage prædaque ingenti
facta, Nolam se recipit, et ad cælum tollitur laudibus; <a href =
"#line12_266">266-294</a>.</p>

<p>Primo tandem victoriæ nuntio recreatis Romæ civibus, non minore animo
res domi, quam militiæ, geritur, et censores notant eos, qui post
Cannensem pugnam Metello auctore consilium de relinquenda Italia
inierant, quique, quum a Pœnis, ut de captivis redimendis agerent,
frustra Romam missi essent, jurassentque se regressuros, extemplo in
castra hostium redierant, ut hac fraude se exsolverent jurejurando;
<a href = "#line12_295">295-305</a>.</p>

<p>Simul omnia in bellum consilia convertuntur, et in summa pecuniæ
inopia matronæ aurum ornamentaque sua in ærarium deferunt: quæ
voluntaria conlatio et certamen adjuvandæ rei publicæ excitat ad
æmulandum animos primum Patrum, dein equestris ordinis et reliquæ
plebis; <a href = "#line12_306">306-319</a>.</p>

<p>Spes quoque Romanorum confirmatur a legatis Delphos missis, qui
responsum renuntiant, res eorum jam meliores facilioresque fore, eamque
ob causam Diis, maxime vero Jovi, sacra esse facienda: quæ res divinæ
subplicationesque confestim in Capitolio fiunt; <a href =
"#line12_320">320-341</a>.</p>

<p>Dum hæc Romæ atque in Italia geruntur, Hampsagoras ejusque filius
Hostus in Sardinia (cujus insulæ situs, forma, nomina, origo, bona et
indoles una cum coloniis, a Sardo, Trojanis seu Iliensibus, Iolao, duce
Thespiadarum, et Aristæo illuc deductis describuntur) a T. Manlio
Torquato prætore fugantur, et silvarum latebras quærunt; <a href =
"#line12_342">342-375</a>.</p>

<p>Punica deinde classe adpulsa Hasdrubali se jungunt, et cum Romanis
decertant prælio, in quo Ennius centurio et poeta, Rudiis natus
oriundusque a Messapo rege, ingentem Sardorum Pœnorumque cædem facit;
<a href = "#line12_376">376-402</a>.</p>

<p>In eum hastam conjicit Hostus; sed ictus ab Apolline avertitur, et
Hostus in acie cadit: qua filii nece audita Hampsagoras mortem sibi
consciscit; 403-419. Per idem fere tempus Hannibal Acerris Nuceriaque
direptis atque incensis, capit Casilinum, et Petiliam, alteram Saguntum,
ad solum exurit; <a href = "#line12_420">420-433</a>.</p>

<p>Inde Tarentum expugnat
<span class = "pagenum">3</span>
præter arcem, a Romanis occupatam, et naves Tarentinorum, sinu exiguo
intus inclusas, quum claustra portus hostis haberet, plaustris
machinisque admotis per mediam urbem ad mare transvehit; <a href =
"#line12_434">434-448</a>.</p>

<p>Certior tamen factus per nuntios de obpugnatione Capuæ, obsidione
arcis Tarentinæ absistit, raptimque contendit in Campaniam; <a href =
"#line12_449">449-462</a>.</p>

<p>Obviam ei veniunt duo Romanorum exercitus, quibus duces stultitia et
temeritate pares, M. Centenius Penula et Cn. Fulvius prætor, præsunt,
quique ad internecionem cæduntur; nec quidquam iter victoris moratur
nisi Ti. Sempronii Gracchi proconsulis, ab hospite suo Lucano in
insidias præcipitati, exsequiæ, quas ipse celebrat, ut famam conligat
humanitatis; <a href = "#line12_463">463-478</a>.</p>

<p>Interea Romanorum duces omnem belli vim in Capuam vertunt, nuntio
adcepto de Hannibalis adventu, qui in valle occulta post Tifata montem
huic urbi inminentem considet; 479-488. Is vero ubi videt per castra
hostium non perrumpi ad Capuam posse, multa secum consilia volventi
subit animum impetus, caput ipsum belli Romam petendi; <a href =
"#line12_489">489-506</a>.</p>

<p>Itaque deductas nocte ad Vulturnum flumen copias trajicit ante lucem,
et spe Romæ potiundæ ad maturandum iter incendit; <a href =
"#line12_507">507-523</a>.</p>

<p>Tum præter Cales in Sidicinum, mox in Allifanum et Casinatem, deinde
præter Aquinum in Fregellanum, et per Frusinatem Anagninumque in
Labicanum venit agrum: inde, Algido, Tusculo Gabiisque relictis, ad
Anienem fluvium castra admovet, et Iliæ Nymphisque adventu suo terrorem
incutit; <a href = "#line12_524">524-544</a>.</p>

<p>Nec minor trepidatio est Romæ, ubi matronæ, in publicum effusæ,
passim discurrunt, Patres vero ingentem metum torvo vultu dissimulant,
et præsidia passim in collibus murisque disponuntur; <a href =
"#line12_545">545-557</a>.</p>

<p>Inter hæc Hannibal, qui, continuo itinere confecto, ne nocturnum
quidem tempus ad quietem sibi reservaverat, cum Numidis mœnia situmque
urbis obequitans contemplatur, donec ab equitibus inmissis a Fulvio
Flacco, qui cum exercitu a Capua profectus Romam venerat, submovetur,
atque in castra redigitur; <a href = "#line12_558">558-573</a>.</p>

<p>Postero die sub lucem omnes copias in aciem educit, et ad pristinam
virtutem tuendam excitat, docens Roma capta bellum esse confectum;
<a href = "#line12_574">574-586</a>.</p>

<p>Neque detrectant certamen Romani, infantium vagitu, gemitu ac
precibus parentum, et Fulvii adhortatione exstimulati; <a href =
"#line12_587">587-602</a>.</p>

<p>At instructis utrimque exercitibus Jupiter crassas repente cælo
obducit tenebras, et a monte Capitolino fulmina in Hannibalem jaculatur;
602-626. Is liquefactis armis in castra iratus se recipit; quo facto
<span class = "pagenum">4</span>
mira serenitas cum tranquillitate oritur, et subplicatio Jovi habetur in
Capitolio; <a href = "#line12_627">627-645</a>.</p>

<p>Postridie prima luce acies instructas eadem tempestas dirimit, quam
eadem excipit serenitas; <a href = "#line12_646">646-667</a>.</p>

<p>Pœnus inanem fulminis vim ridet, vanumque militum timorem increpat;
<a href = "#line12_668">668-685</a>.</p>

<p>Ut vero Romam adeo securam metuque vacuam esse comperit, ut milites
sub vexillis in subplementum Hispaniæ profecti sint, ira incensus urbem
obpugnare statuit; <a href = "#line12_686">686-690</a>.</p>

<p>Quam ob causam Jupiter agit cum Junone, ut non amplius alat ferociam
ejus, sed potius coerceat; <a href = "#line12_691">691-700</a>.</p>

<p>Dea Hannibali in conspectum venit manifesta, ejusque visum acuit, ut
Deos cernere possit, qui colles Romæ campumque Martium tueantur; <a href
= "#line12_701">701-725</a>.</p>

<p>Quo adspectu perculsus Pœnus castra ab urbe refert, minitans se mox
rediturum esse; <a href = "#line12_726">726-730</a>.</p>

<p>Eum ut abeuntem vident Romani, primum fraudem subesse rati non omnem
deponunt timorem: mox hoste ex oculis sublato, læti sacra Diis faciunt,
et certatim portis ruunt ad visenda loca, ubi castra posuerant Pœni;
<a href = "#line12_731">731-752</a>.</p>
</div>

<hr class = "tiny">

<div class = "text">

<p><a name = "line12_1" id = "line12_1"> </a>
<span class = "smallcaps">Jam</span> terra glaciale caput, fecundaque
nimbis</p>
<p>Tempora, et austrifero nebulosam vertice frontem</p>
<p>Inmitis condebat hiems, blandisque salubre</p>
<p>Ver Zephyris tepido mulcebat rura sereno.</p>
<span class = "linenum">5</span>
<p>Prorumpit Capua Pœnus, vicinaque late</p>
<p>Præmisso terrore quatit: ceu condita bruma,</p>
<p>Dum Rhipæa rigent Aquilonis flamina, tandem</p>
<p>Evolvit serpens arcano membra cubili,</p>
<span class = "pagenum">5</span>
<p>Et splendente die novus emicat, atque coruscum</p>
<span class = "linenum">10</span>
<p>Fert caput, et saniem sublatis faucibus efflat.</p>
<p>At Libyci ducis ut fulserunt signa per agros,</p>
<p>Desolata metu cuncta, et, suadente pavore,</p>
<p>Vallo se clausere simul, trepidique salutis</p>
<p>Exspectant ipsis metuentes mœnibus hostem.</p>

<span class = "linenum">15</span>
<p class = "indent">
<a name = "line12_15" id = "line12_15"> </a>
Sed non ille vigor, qui ruptis Alpibus arma</p>
<p>Intulerat, dederatque vias, Trebiaque potitus</p>
<p>Mæonios Italo sceleravit sanguine fluctus,</p>
<p>Tunc inerat: molli luxu madefacta meroque,</p>
<p>Inlecebris somni torpentia membra fluebant,</p>
<span class = "pagenum">6</span>
<span class = "linenum">20</span>
<p>Quîs gelidas suetum noctes thorace gravatis</p>
<p>Sub Jove non æquo trahere, et tentoria sæpe</p>
<p>Spernere, ubi hiberna ruerent cum grandine nimbi,</p>
<p>Ac ne nocte quidem clipeive ensesve reposti,</p>
<p>Non pharetræ aut jacula, et pro membris arma fuere;</p>
<span class = "linenum">25</span>
<p>Tunc grave cassis onus, majoraque pondera visa</p>
<p>Parmarum, ac nullis fusæ stridoribus hastæ.</p>

<p class = "indent">
<a name = "line12_27" id = "line12_27"> </a>
Prima instaurantem sensit certamina mitis</p>
<span class = "pagenum">7</span>
<p>Parthenope, non dives opum, non spreta vigoris:</p>
<p>Sed portus traxere ducem secura volentem</p>
<span class = "linenum">30</span>
<p>Æquora, quæ peteret veniens Carthagine puppis.</p>
<p>Nunc molles urbi ritus, atque hospita Musis</p>
<p>Otia, et exemtum curis gravioribus ævum.</p>
<span class = "pagenum">8</span>
<p>Sirenum dedit una suum memorabile nomen</p>
<p>Parthenope muris Acheloias; æquore cujus</p>
<span class = "linenum">35</span>
<p>Regnavere diu cantus, quum dulce per undas</p>
<p>Exitium miseris caneret non prospera nautis.</p>
<p>Hæc pone adgressus (nam frontem clauserat æquor)</p>
<p>Mœnia, non ullas valuit perfringere Pœnus</p>
<p>Tota mole vias, frustraque inglorius ausi</p>
<span class = "linenum">40</span>
<p>Pulsavit quatiens obstructas ariete portas.</p>

<p class = "indent">
<a name = "line12_41" id = "line12_41"> </a>
Stabat Cannarum Graia ad munimina victor</p>
<p>Nequidquam, et cautæ mentis consulta probabat</p>
<p>Eventu, qui post Dauni stagnantia regna</p>
<span class = "pagenum">9</span>
<p>Sanguine Tarpeias ire abstinuisset ad arces.</p>
<span class = "linenum">45</span>
<p>«En, qui nos segnes, et nescire addere cursum</p>
<p>Fatis jactastis, quod vobis scandere nuper</p>
<p>Non acie ex ipsa concessum mœnia Romæ;</p>
<p>Intrate, atque epulas promissas sede Tonantis</p>
<p>His, quæ Graia manus defendit, reddite tectis.»</p>

<span class = "linenum">50</span>
<p class = "indent">
<a name = "line12_50" id = "line12_50"> </a>
Talia jactabat, famæque pudore futuræ,</p>
<p>Inritus incepta primus si absisteret urbe,</p>
<p>Audebat cuncta, atque acuebat fraudibus enses.</p>
<p>Sed subitæ muris flammæ, totoque fluebant</p>
<span class = "pagenum">10</span>
<p>Aggeris anfractu tela inprovisa per auras.</p>

<span class = "linenum">55</span>
<p class = "indent">
<a name = "line12_55" id = "line12_55"> </a>
Haud secus, occuluit saxi quos vertice fetus</p>
<p>Ales fulva Jovis, tacito si ad culmina nisu</p>
<p>Evasit serpens, terretque propinquus hiatu;</p>
<p>Illa, hostem rostro atque adsuetis fulmina ferre</p>
<p>Unguibus incessens, nidi circumvolat orbem.</p>

<span class = "linenum">60</span>
<p class = "indent">
<a name = "line12_60" id = "line12_60"> </a>
Tandem ad vicinos Cumarum vertere portus</p>
<p>Defessos subiit, varioque lacessere motu</p>
<span class = "pagenum">11</span>
<p>Fortunam, et famæ turbando obstare sinistræ.</p>
<p>Sed custos urbi Gracchus, tutela vel ipsis</p>
<p>Certior arcebat muris, iterumque sedere</p>
<span class = "linenum">65</span>
<p>Portis, atque aditus iterum sperare vetabat.</p>
<span class = "pagenum">12</span>
<p>Lustrat inops animi, rimaturque omnia circum</p>
<p>Alite vectus equo, rursusque hortatibus infit</p>
<p>Laudum agitare suos: «Pro Dî, qui terminus, inquit,</p>
<p>Ante urbes standi Graias, oblite tuorum</p>
<span class = "linenum">70</span>
<p>Factorum miles? quis erit modus? Alpibus adstat</p>
<p>Nimirum major moles, et scandere cælum</p>
<p>Pulsantes jubeo scopulos: quamquam altera detur</p>
<p>Si similis tellus, aliæque repente sub astra</p>
<p>Exsurgant rupes, non ibis, et arduus arma</p>
<span class = "linenum">75</span>
<p>Me ducente feres? Tene, heu! Cumanus hiantem</p>
<span class = "pagenum">13</span>
<p>Agger adhuc murusque tenet? Gracchumque, moveri</p>
<p>Non ausum portis, parvo in discrimine cerno?</p>
<p>An vobis gentes, quæcumque labore parastis,</p>
<p>Casu gesta putent? Per vos Tyrrhena faventum</p>
<span class = "linenum">80</span>
<p>Stagna Deum, per ego et Trebiam, cineresque Sagunti</p>
<p>Obtestor, dignos jam vosmet reddite vestra,</p>
<p>Quam trahitis, fama, et revocate in pectora Cannas.»</p>

<p class = "indent">
<a name = "line12_83" id = "line12_83"> </a>
Sic ductor fessas luxu adtritasque secundis</p>
<p>Erigere, et verbis tentabat sistere mentes.</p>
<span class = "pagenum">14</span>
<span class = "linenum">85</span>
<p>Atque hic perlustrans aditus, fulgentia cernit</p>
<p>Arcis templa jugo, quorum tum Virrius, altæ</p>
<p>Inmitis ductor Capuæ, primordia pandit.</p>
<p>«Non est hoc, inquit, nostri, quod suspicis, ævi:</p>
<p>Majores fecere manus. Quum bella timeret</p>
<span class = "linenum">90</span>
<p>Dictæi regis, sic fama est, linquere terras</p>
<p>Dædalus invenit, nec toto signa sequenti</p>
<p>Orbe dare, ætherias aliena tollere in auras</p>
<p>Ausus se penna, atque homini monstrare volatus.</p>
<p>Suspensum hic librans media inter nubila corpus</p>
<span class = "linenum">95</span>
<p>Enavit, Superosque novus conterruit ales.</p>
<span class = "pagenum">15</span>
<p>Natum etiam docuit falsæ sub imagine plumæ</p>
<p>Adtentare vias volucrum; lapsumque solutis</p>
<p>Pennarum remis, et non felicibus alis</p>
<p>Turbida plaudentem vidit freta: dumque dolori</p>
<span class = "linenum">100</span>
<p>Indulget subito, motis ad pectora palmis,</p>
<p>Nescius heu! planctu duxit moderante volatus.</p>
<p>Hic pro nubivago gratus pia templa meatu</p>
<p>Instituit Phœbo, atque audaces exuit alas.»</p>

<p class = "indent">
<a name = "line12_104" id = "line12_104"> </a>
Virrius hæc: sed enim ductor numerabat inertes</p>
<span class = "linenum">105</span>
<p>Atque actos sine Marte dies, ac stare pudebat.</p>
<p>Ingemit adversis, respectansque inrita tecta</p>
<p>Urbe Dicarchæa parat exsatiare dolorem.</p>
<p>Hic quoque nunc pelagus, nunc muri saxea moles</p>
<p>Obficit audenti, defensantumque labores.</p>
<span class = "linenum">110</span>
<p>Dumque tenet socios, dura atque obsepta viarum</p>
<p>Rumpere nitentes, lentus labor; ipse propinqua</p>
<span class = "pagenum">16</span>
<p>Stagnorum terræque simul miracula lustrat.</p>

<p class = "indent">
<a name = "line12_113" id = "line12_113"> </a>
Primores adsunt Capuæ: docet ille, tepentes</p>
<p>Unde ferant nomen Baiæ, comitemque dedisse</p>
<span class = "linenum">115</span>
<p>Dulichiæ puppis stagno sua nomina monstrat.</p>
<p>Ast hic Lucrino mansisse vocabula quondam</p>
<p>Cocyti memorat, medioque in gurgite ponti</p>
<p>Herculeum commendat iter, qua discidit æquor</p>
<p>Amphitryoniades, armenti victor Hiberi.</p>
<span class = "linenum">120</span>
<p>Ille, olim populis dictum Styga, nomine verso</p>
<p>Stagna inter celebrem nunc mitia monstrat Avernum;</p>
<p>Tum, tristi nemore atque umbris nigrantibus horrens,</p>
<p>Et formidatus volucri, letale vomebat</p>
<p>Subfuso virus cælo, Stygiaque per urbes</p>
<span class = "pagenum">17</span>
<span class = "linenum">125</span>
<p>Relligione sacer sævum retinebat honorem.</p>

<p class = "indent">
<a name = "line12_126" id = "line12_126"> </a>
Hinc vicina palus (fama est, Acherontis ad undas</p>
<p>Pandere iter) cæcas stagnante voragine fauces</p>
<p>Laxat, et horrendos aperit telluris hiatus,</p>
<p>Interdumque novo perturbat lumine manes.</p>
<span class = "linenum">130</span>
<p>At juxta caligantes, longumque per ævum</p>
<p>Infernis pressas nebulis, pallente sub umbra</p>
<p>Ciminerias jacuisse domos, noctemque profundam</p>
<p>Tartareæ narrant urbis: tum sulfure et igni</p>
<p>Semper anhelantes coctoque bitumine campos</p>
<span class = "linenum">135</span>
<p>Ostentant: tellus, atro exundante vapore</p>
<span class = "pagenum">18</span>
<p>Suspirans, ustisque diu calefacta medullis,</p>
<p>Æstuat, et Stygios exhalat in aera flatus.</p>
<p>Parturit, et tremulis metuendum exsibilat antris:</p>
<p>Interdumque cavas luctatus rumpere sedes,</p>
<span class = "linenum">140</span>
<p>Aut exire fretis, sonitu lugubre minaci</p>
<p>Mulciber inmugit, lacerataque viscera terræ</p>
<p>Mandit, et exesos labefactat murmure montes.</p>
<p>Tradunt Herculea prostratos mole gigantas</p>
<p>Tellurem injectam quatere, et spiramine anhelo</p>
<span class = "linenum">145</span>
<p>Torreri late campos, quotiesque minantur</p>
<p>Rumpere compagem inpositam, expallescere cælum.</p>
<p>Adparet Prochyte sævum sortita Mimanta:</p>
<p>Adparet procul Inarime, quæ turbine nigro</p>
<span class = "pagenum">19</span>
<p>Fumantem premit Iapetum, flammasque rebelli</p>
<span class = "linenum">150</span>
<p>Ore ejectantem, et, si quando evadere detur,</p>
<p>Bella Jovi rursus Superisque iterare volentem.</p>

<p class = "indent">
<a name = "line12_152" id = "line12_152"> </a>
Monstrantur Vesvina juga, atque in vertice summo</p>
<p>Depasti flammis scopuli, stratusque ruina</p>
<p>Mons circum, atque Ætnæ fatis certantia saxa.</p>
<span class = "linenum">155</span>
<p>Nec non Misenum servantem Idæa sepulcro</p>
<p>Nomina, et Herculeos videt ipso in litore Baulos:</p>
<p>Miratur pelagique minas terræque labores.</p>

<p class = "indent">
<a name = "line12_158" id = "line12_158"> </a>
Quæ postquam perspecta viro, regressus ad altos</p>
<p>Inde Pherecyadum muros, frondentia læto</p>
<span class = "pagenum">20</span>
<span class = "linenum">160</span>
<p>Palmite devastat Nysæa cacumina Gauri:</p>
<p><a name = "line12_161" id = "line12_161"> </a>
Hinc ad Chalcidicam transfert citus agmina Nolam.</p>

<p class = "indent">
Campo Nola sedet, crebris circumdata in orbem</p>
<p>Turribus, et celso facilem tutatur adiri</p>
<p>Planitiem vallo: sed, qui non turribus arma</p>
<span class = "linenum">165</span>
<p>Defendenda daret, verum ultro mœnia dextra</p>
<p>Protegeret, Marcellus opem auxiliumque ferebat.</p>
<p>Isque ubi Agenoream procul adventare per æquor,</p>
<p>Et ferri ad muros nubem videt; «Arma, cruentus</p>
<p>Hostis adest, capite arma, viri,» clamatque, capitque.</p>
<span class = "linenum">170</span>
<p>Circumstant rapidi juvenes, aptantque frementi</p>
<p>Sanguineas de more jubas: sonat inde, citato</p>
<span class = "pagenum">21</span>
<p>Agmina disponens passu, «Tu limina dextræ</p>
<p>Servabis portæ, Nero: tu converte cohortes</p>
<p>Ad lævam patrias et Larinatia signa,</p>
<span class = "linenum">175</span>
<p>Clarum Volscorum Tulli decus: ast ubi jusso,</p>
<p>Per tacitum ruptis subita vi fundite portis</p>
<p>Telorum in campos nimbum: ferar ipse revulsa</p>
<p>In medios, equitumque traham certamina, porta.»</p>
<p>Dumque ea Marcellus, jam claustra revellere Pœni,</p>
<span class = "linenum">180</span>
<p>Et scalis spretos tentabant rumpere muros.</p>

<p class = "indent">
<a name = "line12_181" id = "line12_181"> </a>
Insonuere tuibæ passim, clamorque virorum,</p>
<p>Hinnitusque, simul litui, raucoque tumultu</p>
<p>Cornua, et in membris concussa furentibus arma.</p>
<p>Fertur acerba lues disjectis incita portis,</p>
<span class = "linenum">185</span>
<p>Effusæque ruunt inopino flumine turmæ;</p>
<span class = "pagenum">22</span>
<p>Inprobus ut fractis exundat molibus amnis,</p>
<p>Propulsum ut Borea scopulis inpingitur æquor,</p>
<p>Ut rupto terras invadunt carcere venti.</p>
<p>Nec, torrente, Libys, viso armorumque virumque</p>
<span class = "linenum">190</span>
<p>Dejectus, sperare valet: dux Dardanus instat</p>
<p>Adtonito, prægressus equo, tergisque ruentum</p>
<p>Incumbens hasta, socios nunc voce fatigat:</p>
<p>«Perge, age, fer gressus: dexter Deus; horaque nostra est.</p>
<p>Hac iter ad muros Capuæ.» Nunc rursus in hostem</p>
<span class = "pagenum">23</span>
<span class = "linenum">195</span>
<p>Conversus, «Sta; quo raperis? non terga tuorum,</p>
<p>Te, ductor Libyæ, increpito: sta: campus, et arma,</p>
<p>Et Mars in manibus: dimitto a cæde cohortes;</p>
<p>Spectemur soli: Marcellus prælia posco.»</p>
<p><a name = "line12_199" id = "line12_199"> </a>
Sic rector Latius; juvenique invadere pugnam</p>
<span class = "linenum">200</span>
<p>Barcæo suadebat honor pretiumque pericli.</p>

<p class = "indent">
Sed non hæc placido cernebat pectore Juno,</p>
<p>Cœptoque avertit suprema in fata ruentem.</p>
<p>Sistere perculsos ille et revocare laborat.</p>
<p>«Talesne e gremio Capuæ tectisque sinistris</p>
<span class = "linenum">205</span>
<p>Egredimur? state, o miseri, quîs gloria summa</p>
<p>Dedecori est: nil vos hodie (mihi credite) terga</p>
<p>Vertentes fidum exspectat: meruistis, ut omnis</p>
<p>Ingruat Ausonia, et sævo Mavorte parastis,</p>
<span class = "pagenum">24</span>
<p>Ne qua spes fusos pacis vitæque maneret.»</p>
<span class = "linenum">210</span>
<p>Vincebat clamore tubas, vocisque vigore</p>
<p>Quamvis obstructas sævus penetrabat in aures.</p>

<p class = "indent">
<a name = "line12_212" id = "line12_212"> </a>
Polydamanteis juvenis Pedianus in armis</p>
<p>Bella agitabat atrox, Trojanaque semina, et ortus,</p>
<p>Atque Antenorea sese de stirpe ferebat,</p>
<span class = "linenum">215</span>
<p>Haud levior generis fama sacroque Timavo</p>
<p>Gloria, et Euganeis dilectum nomen in oris.</p>
<p>Huic pater Eridanus, Venetæque ex ordine gentes,</p>
<p>Atque Apono gaudens populus, seu bella cieret,</p>
<span class = "pagenum">25</span>
<p>Seu Musas placidus doctæque silentia vitæ</p>
<span class = "linenum">220</span>
<p>Mallet, et Aonio plectro mulcere labores,</p>
<p>Non ullum dixere parem; nec notior alter</p>
<p>Gradivo juvenis, nec Phœbo notior alter.</p>
<p>Qui postquam, effusis urguens vestigia frenis</p>
<p>Pœnorum, juxta galeam atque insigne peremti</p>
<span class = "linenum">225</span>
<p>Adnovit spolium Pauli... puer illa gerebat,</p>
<p>Non parvo lætus ductoris munere, Cinyps,</p>
<p>Dilectus Pœno Cinyps, quo gratior ora</p>
<p>Non fuit, ac nulla nituit plus fronte decoris;</p>
<p>Quale micat, semperque novum est, quod Tibaris aura</p>
<span class = "linenum">230</span>
<p>Pascit, ebur, vel qui miro candoris honore</p>
<p>Lucet in aure lapis, rubris advectus ab undis.</p>

<span class = "pagenum">26</span>
<p class = "indent">
<a name = "line12_232" id = "line12_232"> </a>
Quem postquam, egregium cristis et casside nota</p>
<p>Fulgentem, extremo Pedianus in agmine vidit,</p>
<p>Ceu subita ante oculos Pauli emersisset imago</p>
<span class = "linenum">235</span>
<p>Sedibus infernis, amissaque posceret arma,</p>
<p>Invadit frendens; «Tune, ignavissime, sacri</p>
<p>Portabis capitis, quæ non sine crimine vester</p>
<p>Invidiaque Deum gestaret, tegmina, ductor?</p>
<p>En Paulus!» Vocat inde viri ad spectacula manes,</p>
<span class = "linenum">240</span>
<p>Et fugientis agit costis penetrabile telum.</p>
<p>Tum, delapsus equo, galeam atque insignia magni</p>
<p>Consulis abrumpit dextra, spoliatque videntem.</p>
<p>Solvitur omne decus leto, niveosque per artus</p>
<p>It Stygius color, et formæ populatur honores.</p>
<span class = "pagenum">27</span>
<span class = "linenum">245</span>
<p>Ambrosiæ cecidere comæ, violataque cervix</p>
<p>Marmoreum in jugulum collo labente recumbit.</p>
<p>Haud secus Oceano rediens Cithereius ignis,</p>
<p>Quum sese Veneri jactat splendore refecto,</p>
<p>Si subita invadat nubes, hebetatur, et, atris</p>
<span class = "linenum">250</span>
<p>Decrescens tenebris, languentia lumina condit.</p>
<p>Ipse etiam, capta, Pedianus, casside, nudos</p>
<p>Adtonitus stupet ad vultus, irasque coercet.</p>

<p class = "indent">
<a name = "line12_253" id = "line12_253"> </a>
Tum, galeam magno socium clamore reportans,</p>
<p>Inmitem quatiebat equum, spumantia sævo</p>
<span class = "linenum">255</span>
<p>Frena cruentantem morsu, cui turbidus armis</p>
<span class = "pagenum">28</span>
<p>Obvia Marcellus rapido tulit ora tumultu:</p>
<p>Adnoscensque, «Decus macte o virtutis avitæ,</p>
<p>Macte Antenoride, nunc, inquit, rapta petamus,</p>
<p>Quod superest, Libyci ductoris tegmina;» et ardens</p>
<span class = "linenum">260</span>
<p>Terrificis sævam fundit stridoribus hastam.</p>

<p class = "indent">
<a name = "line12_261" id = "line12_261"> </a>
Nec forsan voti vanus foret, obvia ni vis</p>
<p>Gestaris obposito tenuisset corpore telum.</p>
<p>Qui dum vicinis ductorem protegit armis,</p>
<p>Transabiit non hunc sitiens gravis hasta cruorem,</p>
<span class = "linenum">265</span>
<p>Ingentesque minas mutata morte peregit.</p>
<p><a name = "line12_266" id = "line12_266"> </a>
Avehitur raptim ductor, discrimine leti</p>
<p>Turbatus, cursumque furens ad castra capessit.</p>
<p>Jamque, fugæ inmodicus, tendit certamine gressum</p>
<p>Præcipitem versis Pœnorum exercitus armis.</p>
<span class = "pagenum">29</span>
<span class = "linenum">270</span>
<p>Adsequitur telis hostis, longasque viritim</p>
<p>Exsatiant iras cladum, cæloque cruentos</p>
<p>Certatim ostentant et Dîs ultoribus enses.</p>

<p class = "indent">
<a name = "line12_273" id = "line12_273"> </a>
Ille dies primus docuit, quod credere nemo</p>
<p>Auderet Superis, Martis certamine sisti</p>
<span class = "linenum">275</span>
<p>Posse ducem Libyæ. Raptant currusque, virosque,</p>
<p>Massylamque feram; et vivis avulsa reportant</p>
<p>Tegmina bellantum, atque abeunt, sub cuspide terga</p>
<p>Contenti vidisse ducis. Tum Martis adæquant</p>
<p>Marcellum decori: graditur comitante triumpho</p>
<span class = "linenum">280</span>
<p>Major, quam ferret quum victor opima Tonanti.</p>

<p class = "indent">
<a name = "line12_281" id = "line12_281"> </a>
Inde furens, postquam vallo vix depulit hostem,</p>
<p>Ductor Agenoreus; «Quando hanc, quantoque cruore</p>
<p>Hostili labem eluerim? mea terga videre</p>
<p>Contigit Ausoniæ? mene, inquit, summe Deorum,</p>
<span class = "linenum">285</span>
<p>Post Trebiam statuis tam turpi funere dignum?</p>
<span class = "pagenum">30</span>
<p>Vosque, invicta diu, nunc, heu! sine Marte, juventus</p>
<p>Debellata bonis Capuæ, non degener ipse</p>
<p>Gestorum Ausoniis verti victricia signa,</p>
<p>Vobis terga dedi: vidi, quum ad bella vocarem,</p>
<span class = "linenum">290</span>
<p>Non secus atque Italo fugere a ductore paventes.</p>
<p>Quid reliquum prisci Martis tibi, qui dare terga</p>
<p>Me revocante potes?» Fundebat talia Pœnus;</p>
<p>Et Latiæ sese Nolana ad mœnia turmæ,</p>
<p>Portantes spolium insigni clamore, ferebant.</p>

<span class = "linenum">295</span>
<p class = "indent">
<a name = "line12_295" id = "line12_295"> </a>
At, consueta graves per longum audire suorum</p>
<p>Eventus, Roma, et nunquam recreata secundis,</p>
<p>Adlato tandem faustæ certamine pugnæ,</p>
<p>Erigitur, primoque Deum se munere tollit.</p>
<p>Ante omnes pigra in Martem, fugiensque laborum,</p>
<span class = "pagenum">31</span>
<span class = "linenum">300</span>
<p>Dum bellum tonat, et sese furata juventus</p>
<p>Dat pœnas latebræ: tum, qui dulcedine vitæ</p>
<p>Invenere dolos, jurataque fœdera Pœno</p>
<p>Conrupere, notant, et purgant crimine gentem.</p>
<p>Punitur patriam meditati linquere terram</p>
<span class = "linenum">305</span>
<p>Consilium infelix scelerataque culpa Metelli.</p>
<p><a name = "line12_306" id = "line12_306"> </a>
Talia corda virum: sed enim nec femina cessat</p>
<p>Mente æquare viros, et laudis poscere partem.</p>

<p class = "indent">
<a name = "line12_308" id = "line12_308"> </a>
Omnis, præ sese portans capitisque manusque</p>
<p>Antiquum decus ac derepta monilia collo,</p>
<span class = "linenum">310</span>
<p>Certatim matrona ruit, belloque ministrant.</p>
<p>Haud tanta cessisse viros in tempore tali</p>
<p>Laudis sorte piget; factoque in secula ituro</p>
<span class = "pagenum">32</span>
<p>Lætantur tribuisse locum. Tum celsa Senatus</p>
<p>Subsequitur turba: in medium certamine magno</p>
<span class = "linenum">315</span>
<p>Privatæ cumulantur opes: nudare penates,</p>
<p>Ac nihil arcanos vitæ melioris ad usus</p>
<p>Seposuisse juvat: coit et sine nomine vulgus.</p>
<p>Corpore sic toto ac membris Roma omnibus usa,</p>
<p>Exsangues rursus tollebat ad æthera vultus.</p>

<span class = "linenum">320</span>
<p class = "indent">
<a name = "line12_320" id = "line12_320"> </a>
Addunt spem miseris dulcem Parnasia Cirrha</p>
<p>Portantes responsa viri: nam læta ferebant</p>
<p>Exaudisse adytis, sacra quum voce tonaret</p>
<p>Antrum, et mugiret Phœbo jam intrata sacerdos.</p>
<p>«Solvite, gens Veneris, graviores corde timores:</p>
<span class = "linenum">325</span>
<p>Adversa, et quidquid duri sub Marte manebat,</p>
<p>Exhaustum est vobis: restant leviora laborum,</p>
<p>Et sine pernicie terror. Dîs vota precesque</p>
<p>Ferte modo, et tepidos aris libate cruores.</p>
<p>Neu date terga malis: aderit Gradivus, et ipse</p>
<span class = "pagenum">33</span>
<span class = "linenum">330</span>
<p>Delius avertet propiora pericula vates,</p>
<p>Trojanos notus semper minuisse labores.</p>
<p>Sed vero, sed enim ante omnes altaria fument</p>
<p>Centum festa Jovi: centum cadat hostia cultris.</p>
<p>Ille trucem belli nubem sævasque procellas</p>
<span class = "linenum">335</span>
<p>In Libyam violentus aget; spectabitis ipsi</p>
<p>Ægida turbato quatientem in prælia mundo.»</p>

<p class = "indent">
<a name = "line12_337" id = "line12_337"> </a>
Atque ea Parnasi postquam clamata sub antris</p>
<p>Adlatum, vulgique Deus pervenit ad aures,</p>
<p>In Capitolinas certatim scanditur arces,</p>
<span class = "pagenum">34</span>
<span class = "linenum">340</span>
<p>Sternunturque Jovi, et delubrum sanguine honorant.</p>
<p>Tum Pæana canunt, responsaque fida precantur.</p>

<p class = "indent">
<a name = "line12_342" id = "line12_342"> </a>
Interea adsuetis senior Torquatus in armis,</p>
<p>Sardoas patrio quatiebat milite terras.</p>
<p>Namque, ortum Iliaca jactans ab origine nomen,</p>
<span class = "linenum">345</span>
<p>In bella Hampsagoras Tyrios renovata vocarat.</p>
<p>Proles pulchra viro, nec tali digna parente,</p>
<p>Hostus erat: cujus fretus fulgente juventa,</p>
<p>Ipse asper paci, crudos sine viribus annos,</p>
<p>Barbarici studio ritus, refovebat in armis.</p>
<span class = "linenum">350</span>
<p>Isque ubi Torquatum raptim properata ferentem</p>
<span class = "pagenum">35</span>
<p>Signa videt, pugnæque avidas adcendere dextras,</p>
<p>Fraude loci nota, tenebrosa per avia saltus</p>
<p>Evolat, et, provisa fugæ compendia carpens,</p>
<p>Virgulta tegitur valle ac frondentibus umbris.</p>

<span class = "linenum">355</span>
<p class = "indent">
<a name = "line12_355" id = "line12_355"> </a>
Insula, fluctisono circumvallata profundo,</p>
<p>Fastigatur aquis, compressaque gurgite terras</p>
<p>Enormes cohibet nudæ sub imagine plantæ.</p>
<p>Inde Ichnusa prius Graiis memorata colonis,</p>
<span class = "pagenum">36</span>
<p>Mox, Libyci, Sardus, generoso sanguine fidens</p>
<span class = "linenum">360</span>
<p>Herculis, ex sese mutavit nomina terræ.</p>
<p>Adfluxere etiam, et sedes posuere coactas</p>
<p>Dispersi pelago, post eruta Pergama, Teucri.</p>
<p>Nec parvum decus, advecto cum classe paterna</p>
<p>Agmine Thespiadum, terris, Iolae, dedisti.</p>
<span class = "linenum">365</span>
<p>Fama est, quum laceris Actæon flebile membris</p>
<p>Supplicium lueret spectatæ in fonte Dianæ,</p>
<span class = "pagenum">37</span>
<p>Adtonitum novitate mali fugisse parentem</p>
<p>Per freta Aristæum, et Sardoos isse recessus:</p>
<p>Cyrenen monstrasse ferunt nova litora matrem.</p>
<span class = "linenum">370</span>
<p>Serpentum tellus pura, ac viduata venenis;</p>
<p>Sed tristis cælo, et multa vitiata palude.</p>
<p>Qua videt Italiam, saxoso torrida dorso</p>
<p>Exercet scopulis late freta, pallidaque intus</p>
<span class = "pagenum">38</span>
<p>Arva coquit nimium, Cancro fumantibus Austris.</p>
<span class = "linenum">375</span>
<p>Cetera propensæ Cereris nutrita favore.</p>

<p class = "indent">
<a name = "line12_376" id = "line12_376"> </a>
Hoc habitu terræ nemorosa per invia crebro</p>
<p>Torquatum eludens hostis, Sidonia pugnæ</p>
<p>Tela exspectabat, sociosque laboris Hiberos.</p>
<p>Qui postquam adpulsis animos auxere carinis;</p>
<span class = "linenum">380</span>
<p>Haud mora, prorumpit latebris; adversaque late</p>
<p>Agmina inhorrescunt, longumque coire videtur;</p>
<p>Et conferre gradum: media intervalla patentis</p>
<p>Conripiunt campi properatis eminus hastis.</p>
<p>Donec ad expertos enses, fidissima tela,</p>
<span class = "pagenum">39</span>
<span class = "linenum">385</span>
<p>Perventum: dira inde lues; cæduntque, caduntque,</p>
<p>Alternique animas sævo in mucrone relinquunt.</p>

<p class = "indent">
<a name = "line12_387" id = "line12_387"> </a>
Non equidem innumeras cædes totque horrida facta</p>
<p>Sperarim tanto digne pro nomine rerum</p>
<p>Pandere, nec dictis bellantum æquare calorem.</p>
<span class = "linenum">390</span>
<p>Sed vos, Calliope, nostro donate labori,</p>
<p>Nota parum magni longo tradantur ut ævo</p>
<p>Facta viri, et meritum vati sacremus honorem.</p>

<p class = "indent">
<a name = "line12_393" id = "line12_393"> </a>
Ennius, antiqua Messapi ab origine regis,</p>
<p>Miscebat primas acies, Latiæque superbum</p>
<span class = "linenum">395</span>
<p>Vitis adornabat dextram decus: hispida tellus</p>
<p>Miserunt Calabri; Rudiæ genuere vetustæ:</p>
<p>Nunc Rudiæ solo memorabile nomen alumno.</p>
<span class = "pagenum">40</span>
<p>Is prima in pugna (vates ut Thracius olim,</p>
<p>Infestam bello quateret quum Cyzicus Argo,</p>
<span class = "linenum">400</span>
<p>Spicula deposito Rhodopeia pectine torsit)</p>
<p>Spectandum sese non parva strage virorum</p>
<p>Fecerat, et dextræ gliscebat cædibus ardor.</p>
<p>Advolat, æternum sperans fore, pelleret Hostus</p>
<p>Si tantam labem, ac perlibrat viribus hastam.</p>

<span class = "linenum">405</span>
<p class = "indent">
<a name = "line12_405" id = "line12_405"> </a>
Risit nube sedens vani conamina cœpti,</p>
<span class = "pagenum">41</span>
<p>Et telum procul in ventos dimisit Apollo.</p>
<p>Ac super his: «Nimium, juvenis, nimiumque superbi</p>
<p>Sperata hausisti: sacer hic, ac magna sororum</p>
<p>Aonidum cura est, et dignus Apolline vates.</p>
<span class = "linenum">410</span>
<p>Hic canet inlustri primus bella Itala versu,</p>
<p>Adtolletque duces cælo; resonare docebit</p>
<p>Hic Latiis Helicona modis, nec cedet honore</p>
<span class = "pagenum">42</span>
<p>Ascræo famave seni.» Sic Phœbus, et Hosto</p>
<p>Ultrix per geminum transcurrit tempus arundo.</p>
<span class = "linenum">415</span>
<p>Vertuntur juvenis casu perculsa per agros</p>
<p>Agmina, et effusæ pariter dant terga catervæ.</p>
<p>Tum pater, audita nati nece, turbidus iræ,</p>
<p>Barbaricum atque inmane gemens, transfigit anhelum</p>
<p>Pectus, et ad manes urget vestigia nati.</p>

<span class = "linenum">420</span>
<p class = "indent">
<a name = "line12_420" id = "line12_420"> </a>
At Libyæ ductor, Marcello fractus, et acri</p>
<p>Contusus pugna, campos damnarat, et arma</p>
<p>Verterat ad miseras non æqui Martis Acerras.</p>
<p>Inde, ubi permisit flammis atque ensibus urbem,</p>
<p>Nuceriæ, nihilo levior nec parcior ira,</p>
<span class = "linenum">425</span>
<p>Incussit sese, atque æquavit mœnia terræ.</p>
<p>Post Casilina sibi, multum obluctatus iniquis</p>
<p>Defendentum armis, ægre reseraverat astu</p>
<span class = "pagenum">43</span>
<p>Limina, et obsessis vitam pensaverat auro.</p>
<p>Jamque, in Dauniacos transfundens agmina campos,</p>
<span class = "linenum">430</span>
<p>Flectebat rabiem, quo præda vel ira vocasset.</p>
<p>Fumabat versis incensa Petilia tectis,</p>
<p>Infelix fidei, miseræque secunda Sagunto,</p>
<p>At quondam Herculeam servare superba pharetram.</p>

<p class = "indent">
<a name = "line12_434" id = "line12_434"> </a>
Verterat et mentem Tyria ad conata Tarentus,</p>
<span class = "linenum">435</span>
<p>Portisque intrarant Pœni: sed enim arce corusca,</p>
<p>Fisa loco, manus Ausoniæ stipata sedebat.</p>
<span class = "pagenum">44</span>
<p>Hic, miranda movens, classem, quæ condita portu</p>
<p>Adstabat, (namque angustis e faucibus æquor</p>
<p>Erumpit scopulos inter, patuloque recessu</p>
<span class = "linenum">440</span>
<p>Infundit campis secretum gurgite pontum)</p>
<p>Inclusas igitur, quibus haud enare dabatur,</p>
<p>Arce superposita, claustris maris extulit astu,</p>
<p>Perque aversa tulit portatas arva carinas.</p>
<p>Lubrica roboreis aderant substramina plaustris,</p>
<span class = "pagenum">45</span>
<span class = "linenum">445</span>
<p>Atque, recens cæsi tergo prolapsa juvenci,</p>
<p>Æquoream rota ducebat per gramina puppim.</p>
<p>Et jam, per colles dumosque ad litus adacta,</p>
<p>Innabat pelago veniens sine remige classis.</p>

<p class = "indent">
<a name = "line12_449" id = "line12_449"> </a>
Nuntius interea vectis non more carinis</p>
<span class = "linenum">450</span>
<p>Terrentem freta curarum fervoribus inplet,</p>
<p>Dum procul Œbalios amet expugnare nepotes,</p>
<p>Et primus rostris sulcet navalibus arva,</p>
<p>Adsessos Capuæ muros, claustra ipsa revelli</p>
<p>Portarum, ac totum miseris incurrere bellum.</p>
<span class = "linenum">455</span>
<p>Linquit cœpta ferox, pennasque addente pudore</p>
<p>Atque ira simul, inmani per proxima motu</p>
<p>Evolat, et minitans avida ad certamina fertur.</p>
<p>Haud secus, amisso tigris si concita fetu</p>
<span class = "pagenum">46</span>
<p>Emicet, adtonitæ paucis lustratur in horis</p>
<span class = "linenum">460</span>
<p>Caucasus, et saltu tramittitur alite Ganges;</p>
<p>Donec fulmineo partus vestigia cursu</p>
<p>Conligat, et rabiem prenso consumat in hoste.</p>

<p class = "indent">
<a name = "line12_463" id = "line12_463"> </a>
Obvius huic sparso Centenius agmine raptim</p>
<p>Funditur, audendi pravus, facilisque periclis.</p>
<span class = "linenum">465</span>
<p>Sed parvum decus Hannibali: nam, vitis honore</p>
<p>Perfunctus Latiæ, subito stimularat agrestes,</p>
<p>Semiermemque manum sternendam objecerat hosti.</p>
<p>Bis septem demissa neci, nec substitit agmen,</p>
<p>Millia: bis septem, quæ non sollertior ense,</p>
<span class = "pagenum">47</span>
<span class = "linenum">470</span>
<p>Sed genus insignis, justis ducebat in armis</p>
<p>Fulvius: ast æque per corpora fusa jacentum</p>
<p>Raptum iter est, victorque moram non passus eundi:</p>
<p>Exsequiæ tantum famam nomenque volentem</p>
<p>Mitificæ mentis tenuerunt funere læto.</p>
<span class = "linenum">475</span>
<p>Namque per insidias (infandum!) et ab hospite cæsus,</p>
<span class = "pagenum">48</span>
<p>Conloquium et promissa petit dum perfida gentis</p>
<p>Lucanæ, Gracchus, cæco circumdatus astu,</p>
<p>Occiderat, laudemque Libys rapiebat humandi.</p>

<p class = "indent">
<a name = "line12_479" id = "line12_479"> </a>
Sed non, ut scitum celerare ad mœnia Pœnum,</p>
<span class = "linenum">480</span>
<p>Adstabat res ulla loco. Jam consul uterque</p>
<p>Præcipites aderant; Nola vis omnis, et Arpis</p>
<p>Ævi floridior Fabius rapida arma ferebat;</p>
<p>Hinc Nero, et hinc volucris Silanus nocte dieque</p>
<p>Inpellebat agens properata ad bella cohortes.</p>
<span class = "linenum">485</span>
<p>Undique conveniunt, pariterque obponere cunctos</p>
<p>Uni ductores juveni placet. Arduus ipse</p>
<p>Tifata insidit, propior qua mœnibus instat</p>
<span class = "pagenum">49</span>
<p>Collis, et e tumulis subjectam despicit urbem.</p>

<p class = "indent">
<a name = "line12_489" id = "line12_489"> </a>
Verum ubi, tum sese circumfundentibus armis,</p>
<span class = "linenum">490</span>
<p>Vallatas socium portas, unaque negari</p>
<p>Intravisse sibi, Capuæque erumpere cernit,</p>
<p>Anxius adventus, nunc ferro frangere cœtum</p>
<p>Obstantum meditatur; init nunc avia cœpto</p>
<p>Consilia, atque astu quærit tot millia portis</p>
<span class = "linenum">495</span>
<p>Abstrahere artatis, cinctosque resolvere muros.</p>
<span class = "pagenum">50</span>
<p>Sic igitur secum, curasque ita corde fatigat:</p>
<p>«Quo, mens ægra, vocas? rursusne pericula sumam,</p>
<p>Non æquus regione loci? Capuaque vidente</p>
<p>Terga dabo? an, residens vicini vertice montis,</p>
<span class = "linenum">500</span>
<p>Exscindi ante oculos patiar socialia tecta?</p>
<p>Non ita me experti Fabius Fabiique magister</p>
<p>Turbatum, Hesperio quum clausos milite colles</p>
<p>Evasi victor, sparsosque per arva juvencos</p>
<p>Jactare adcensis stimulavi cornibus ignes.</p>
<span class = "linenum">505</span>
<p>Haud dum omnes abiere doli: defendere nobis</p>
<p>Si Capuam ereptum est, dabitur circumdare Romam.»</p>

<p class = "indent">
<a name = "line12_507" id = "line12_507"> </a>
Hæc postquam placita, et tenuit sententia mentem,</p>
<p>Non exspectato, Titan dum gurgite lucem</p>
<span class = "pagenum">51</span>
<p>Spirantes proferret equos, inpellit in agmen</p>
<span class = "linenum">510</span>
<p>Voce manuque viros, et cœpta inmania pandit:</p>
<p>«Perge, age, vince omnem, miles, virtute laborem;</p>
<p>Et, quantum humani possunt se tendere passus,</p>
<p>Arduus adcelera. Romam petis: hoc iter Alpes,</p>
<p>Hoc Cannæ stravere tibi: eia, incute muris</p>
<span class = "linenum">515</span>
<p>Umbonem Iliacis, Capuæque repende ruinas;</p>
<p>Quam tanti fuerit cadere, ut Palatia cernas,</p>
<p>Et demigrantem Tarpeia sede Tonantem.»</p>

<p class = "indent">
<a name = "line12_518" id = "line12_518"> </a>
Instincti glomerant gressus. Roma auribus hæret,</p>
<p>Roma oculis: creduntque ducis sollertibus actis</p>
<span class = "linenum">520</span>
<p>Aptius id cœptum, quam si duxisset ab ipso</p>
<p>Fatali Æneadis campo. Vulturna citata</p>
<p>Transmittunt alno vada, postremique relinquunt</p>
<span class = "pagenum">52</span>
<p>Tardandis Italis conruptas igne carmas.</p>
<p><a name = "line12_524" id = "line12_524"> </a>
Tum Sidicina legunt pernicibus arva maniplis,</p>
<span class = "linenum">525</span>
<p>Threiciamque Calen, vestras a nomine nati,</p>
<p>Orithyia, domos: hinc Allifanus Iaccho</p>
<p>Haud inamatus ager, Nymphisque habitata Casinis</p>
<p>Rura evastantur: mox et vicinus Aquinas,</p>
<p>Et, quæ fumantem texere giganta, Fregellæ</p>
<span class = "linenum">530</span>
<p>Agmine carpuntur volucri. Fert concitus inde</p>
<p>Per juga celsa gradum, duris qua rupibus hæret</p>
<p>Bellator Frusino, et surgit suspensa tumenti</p>
<p>Dorso frugiferis Cerealis Anagnia glebis.</p>

<p class = "indent">
<a name = "line12_534" id = "line12_534"> </a>
Jamque adeo est campos ingressus et arva Labici,</p>
<span class = "linenum">535</span>
<p>Linquens Telegoni pulsatos ariete muros,</p>
<span class = "pagenum">53</span>
<p>Haud dignam inter tanta moram: nec amœna retentant</p>
<p>Algida, nec juxta Junonis tecta Gabinæ.</p>
<p>Præceps ad ripas inmani turbine fertur,</p>
<p>Sulfureis gelidus qua serpit leniter undis</p>
<span class = "linenum">540</span>
<p>Ad genitorem Anio labens sine murmure Thybrim.</p>

<p class = "indent">
<a name = "line12_541" id = "line12_541"> </a>
Hic ut signa ferox dimensaque castra locavit,</p>
<p>Et ripas tremefecit eques, perterrita pulsis</p>
<p>Ilia prima vadis sacro se conjugis antro</p>
<p>Condidit, et cunctæ fugerunt gurgite Nymphæ.</p>
<span class = "linenum">545</span>
<p><a name = "line12_545" id = "line12_545"> </a>
At matres Latiæ, ceu mœnia nulla supersint,</p>
<p>Adtonitæ passim furibundis gressibus errant.</p>

<p class = "indent">
<a name = "line12_547" id = "line12_547"> </a>
Ante oculos adstant laceræ trepidantibus umbræ,</p>
<span class = "pagenum">54</span>
<p>Quæque gravem ad Trebiam, quæque ad Ticina fluenta</p>
<p>Obpetiere necem, Paulus Gracchusque cruenti,</p>
<span class = "linenum">550</span>
<p>Flaminiusque simul, miseris ante ora vagantur.</p>
<p>Clausit turba vias. Stat celsus et asper ab ira,</p>
<p>Ingentemque metum torvo domat ore Senatus.</p>
<p>Interdum tamen erumpunt sub casside fusæ</p>
<p>Per tacitum lacrimæ; quidnam Fortuna minetur,</p>
<span class = "linenum">555</span>
<p>Quidve parent Superi? Pubes dispersa per altas</p>
<p>Stat turres, atque huc ventum sub corde volutat,</p>
<p>Ut jam Roma satis credat, defendere muros.</p>

<p class = "indent">
<a name = "line12_558" id = "line12_558"> </a>
Pœnus ut ad somnos vix totam cursibus actæ</p>
<p>Indulsit pubi noctem, vigil ipse, nec ullam</p>
<span class = "linenum">560</span>
<p>Ad requiem facilis, credensque abscedere vitæ,</p>
<p>Quod sopor eripiat, tempus; radiantibus armis</p>
<p>Induitur, Nomadumque jubet prorumpere turmas.</p>
<p>Inde, levis frenis, circum pavitantia fertur</p>
<span class = "pagenum">55</span>
<p>Quadrupedante sono perculsæ mœnia Romæ.</p>
<span class = "linenum">565</span>
<p>Nunc aditus lustrat, clausas nunc cuspide pulsat</p>
<p>Infesta portas, fruiturque timore paventum.</p>
<p>Nunc, lentus celsis adstans in collibus, intrat</p>
<p>Urbem oculis, discitque locos, causasque locorum.</p>
<p>Ac legeret visu cuncta, et penetraret in omnes</p>
<span class = "linenum">570</span>
<p>Spectando partes, ni magno turbine adesset</p>
<p>Fulvius, haud tota Capuæ obsidione relicta.</p>
<p>Tum demum castris turmas inflexit ovantes</p>
<p>Spectata ductor satiatus pectora Roma.</p>

<p class = "indent">
<a name = "line12_574" id = "line12_574"> </a>
Atque, ubi nox depulsa polo, primaque rubescit</p>
<span class = "linenum">575</span>
<p>Lampade Neptunus, revocatque Aurora labores,</p>
<span class = "pagenum">56</span>
<p>Effundit rupto persultans agmina vallo,</p>
<p>Et quantum clamare valet: «Per plurima vestra,</p>
<p>O socii, decora, et sacras in sanguine dextras,</p>
<p>Vobis ite pares, et tantum audete sub armis,</p>
<span class = "linenum">580</span>
<p>Quantum Roma timet: reliquam hanc exscindite molem;</p>
<p>Nil, quod vincatis, toto restabit in orbe.</p>
<p>Neu populi vos Martigenæ tardarit origo;</p>
<p>Intratam Senonum capietis millibus urbem,</p>
<p>Adsuetamque capi: fortasse curulibus altis</p>
<span class = "linenum">585</span>
<p>Jam vos, exemplo proavorum, ad nobile letum</p>
<p>Exspectant de more senes, mortique parantur.»</p>

<p class = "indent">
<a name = "line12_587" id = "line12_587"> </a>
Talibus hinc Pœnus: sed contra Œnotria pubes</p>
<p>Non ullas voces ducis aut præcepta requirit.</p>
<span class = "pagenum">57</span>
<p>Sat matres stimulant, natique, et cara supinas</p>
<span class = "linenum">590</span>
<p>Tendentum palmas lacrimantiaque ora parentum.</p>
<p>Ostentant parvos, vagituque incita pulsant</p>
<p>Corda virum, armatis infigunt oscula dextris.</p>
<p>Ire volunt, et pro muris obponere densi</p>
<p>Pectora, respectantque suos, fletumque resorbent.</p>
<span class = "linenum">595</span>
<p>Ut vero inpulso patefactæ cardine portæ,</p>
<p>Et simul erupit motis exercitus armis,</p>
<p>Funditur inmixtus gemitu precibusque per altos</p>
<p>Ad cælum muros plangor, sparsæque solutis</p>
<p>Crinibus exululant matres, atque ubera nudant.</p>
<span class = "linenum">600</span>
<p>Fulvius antevolans agmen, «Quis nesciat, inquit,</p>
<p>Non sponte ad nostros Pœnum venisse penates?</p>
<p>A portis fugit Capuæ.» Subnectere plura</p>
<p>Conantem tristis cæli cum murmure vasto</p>
<span class = "pagenum">58</span>
<p>Turbavit fragor, et subita de nube procellæ.</p>

<span class = "linenum">605</span>
<p class = "indent">
<a name = "line12_605" id = "line12_605"> </a>
Jupiter, Æthiopum remeans tellure, minantem</p>
<p>Romuleo Pœnum ut vidit subcedere vallo,</p>
<p>Cælicolis raptim excitis, defendere tecta</p>
<p>Dardana, et in septem discurrere jusserat arces.</p>
<p>Ipse e Tarpeio sublimis vertice cuncta,</p>
<span class = "linenum">610</span>
<p>Et ventos simul, et nubes, et grandinis iras,</p>
<p>Fulminaque, et tonitrus, et nimbos conciet atros.</p>
<p>Concussi tremuere poli, cælumque tenebris</p>
<p>Clauditur, et terras cæco nox condit amictu.</p>
<p>Instat tempestas oculis, hostique propinquo</p>
<span class = "linenum">615</span>
<p>Roma latet: jactæ in turmas per nubila flammæ</p>
<span class = "pagenum">59</span>
<p>Stridorem servant, membrisque insibilat ignis.</p>

<p class = "indent">
<a name = "line12_617" id = "line12_617"> </a>
Hinc Notus, hinc Boreas, hinc fuscis Africus alis</p>
<p>Bella movent, quantis animos et pectora possint</p>
<p>Irati satiare Jovis. Fluit agmen aquarum,</p>
<span class = "linenum">620</span>
<p>Turbine confusum piceo et nigrante procella,</p>
<p>Atque omnes circa campos spumantibus undis</p>
<p>Involvit. Celsus summo de culmine montis</p>
<p>Regnator Superum sublata fulmina dextra</p>
<p>Libravit, clipeoque ducis non cedere certi,</p>
<span class = "linenum">625</span>
<p>Incussit. Summa liquefacta est cuspis in hasta,</p>
<p>Et fluxit, ceu conreptus fornacibus ensis.</p>

<p class = "indent">
<a name = "line12_627" id = "line12_627"> </a>
Ambustis sed enim ductor Sidonius armis</p>
<p>Sistebat socios, et cæcum e nubibus ignem,</p>
<p>Murmuraque a ventis misceri vana docebat.</p>
<span class = "pagenum">60</span>
<span class = "linenum">630</span>
<p>Tandem post clades socium cælique ruinam,</p>
<p>Non hoste in nimbis viso, non ense, referri</p>
<p>Signa jubet castris, mæstasque resuscitat iras.</p>
<p>«Ventis debebis nimirum hiemisque procellis</p>
<p>Unum, Roma, diem: sed non te crastina nobis</p>
<span class = "linenum">635</span>
<p>Lux unquam eripiet; descendat Jupiter ipse</p>
<p>In terras licet.» Infrendens dum talia fatur,</p>
<p>Ecce serenato clarum jubar emicat axe,</p>
<p>Purgatusque nitet discussis nubibus æther.</p>
<p>Æneadæ sensere Deum, telisque repostis</p>
<span class = "linenum">640</span>
<p>Submissas tendunt alta ad Capitolia dextras,</p>
<span class = "pagenum">61</span>
<p>Et festa cingunt montis penetralia lauro.</p>
<p>Tum vultus, modo non parvo sudore madentes,</p>
<p>Nunc lætos Jovis adspectant. «Da, summe Deorum,</p>
<p>Da, pater, ut sacro Libys inter prælia telo</p>
<span class = "linenum">645</span>
<p>Concidat: haud alia potis est occumbere dextra.»</p>

<p class = "indent">
<a name = "line12_646" id = "line12_646"> </a>
Sic adeo orantes pressere silentia, postquam</p>
<p>Abstulerat terras nigrantibus Hesperus umbris.</p>
<p>Quem simul adtollens rutilantem lampada Titan</p>
<p>Obruit, et vitæ rediit mortalibus usus,</p>
<span class = "linenum">650</span>
<p>Pœnus adest, nec se castris Œnotria pubes</p>
<p>Continet. Haud dum enses stricti, mediumque jacebat</p>
<p>Tantum ad bella loci, quantum transmittere jactæ</p>
<p>Subficerent hastæ, quum fulgor hebescere cæli</p>
<span class = "pagenum">62</span>
<p>Per subitum cœpit, densæque subire tenebræ;</p>
<span class = "linenum">655</span>
<p>Atque dies fugere, atque armari ad prælia rursus</p>
<p>Jupiter. Incumbunt venti, crassusque, rotante</p>
<p>Austro, nimborum fervet globus. Intonat ipse,</p>
<p>Quo tremat et <ins class = "correction" title = "text reads ‘RRodope’">Rhodope</ins>,
Taurusque, et Pindus, et Atlas:</p>
<p>Audivere lacus Erebi, mersusque profundis</p>
<span class = "linenum">660</span>
<p>Adnovit tenebris cælestia bella Typhœus.</p>
<p>Invadit Notus, ac, piceam cum grandine multa</p>
<p>Intorquens nubem, cunctantem et vana minantem</p>
<p>Circumagit, castrisque ducem subcedere cogit.</p>

<p class = "indent">
<a name = "line12_664" id = "line12_664"> </a>
Verum ubi depositis sepsit sese aggere telis,</p>
<span class = "linenum">665</span>
<p>Læta serenati facies aperitur Olympi,</p>
<p>Nullaque tam mitem credas habuisse Tonantem</p>
<p>Fulmina, nec placido commota tonitrua cælo.</p>
<p><a name = "line12_668" id = "line12_668"> </a>
Durat, et adfirmans non ultra spondet in ipsos</p>
<span class = "pagenum">63</span>
<p>Venturam cæli rabiem; modo patria virtus</p>
<span class = "linenum">670</span>
<p>In dextras redeat, nec Romam exscindere Pœni</p>
<p>Credant esse nefas: ubi nam tunc fulmina tandem</p>
<p>Invicti latuisse Jovis, quum sterneret ensis</p>
<p>Ætolos campos? ubi, quum Tyrrhena natarent</p>
<p>Stagna cruore virum? «Pugnat pro mœnibus, inquit,</p>
<span class = "linenum">675</span>
<p>Si rector Superum tot jactis fulmine telis,</p>
<p>Inter tot motus cur me contra arma ferentem</p>
<span class = "pagenum">64</span>
<p>Adflixisse piget? ventis hiemique fugaces</p>
<p>Terga damus: remeet, quæso, mens illa vigorque,</p>
<p>Qua vobis, quum pacta Patrum, quum fœdera adessent,</p>
<span class = "linenum">680</span>
<p>Integrare acies placitum.» Sic pectora flammat;</p>
<p>Donec equum Titan spumantia frena resolvit.</p>
<p>Nec nox composuit curas, somnusve frementem</p>
<p>Ausus adire virum, et redeunt cum luce furores.</p>
<p>Rursus in arma vocat trepidos, clipeoque tremendum</p>
<span class = "linenum">685</span>
<p>Increpat, atque armis imitatur murmura cæli.</p>

<p class = "indent">
<a name = "line12_686" id = "line12_686"> </a>
Ut vero adcepit, tantum confidere Divis</p>
<p>Ausonios Patres, submissaque Bætis ad oras</p>
<span class = "pagenum">65</span>
<p>Auxilia, et noctu progressum mœnibus agmen:</p>
<p>Sic agitare fremens obsessos otia, jamque</p>
<span class = "linenum">690</span>
<p>Securam Hannibalis Romam, violentior instat.</p>
<p><a name = "line12_691" id = "line12_691"> </a>
Jamque propinquabat muro, quum Jupiter ægram</p>
<p>Junonem adloquitur curis, mulcetque monendo:</p>
<p>«Nullane Sidonio juveni, conjuxque sororque</p>
<p>Cara mihi, non ulla unquam sine fine feroci</p>
<span class = "linenum">695</span>
<p>Addes frena viro? fuerit delere Saguntum,</p>
<p>Exæquare Alpes, inponere vincula sacro</p>
<p>Eridano, fœdare lacus: etiamne parabit</p>
<p>Nostras ille domos, nostras perrumpere in arces?</p>
<p>Siste virum: namque, ut cernis, jam flagitat ignes,</p>
<span class = "linenum">700</span>
<p>Et parat adcensis imitari fulmina flammis.»</p>

<p class = "indent">
<a name = "line12_701" id = "line12_701"> </a>
His dictis, grates agit, ac turbata per auras</p>
<p>Devolat, et prensa juvenis Saturnia dextra,</p>
<p>«Quo ruis, o vecors? majoraque bella capessis,</p>
<p>Mortali quam ferre datum?» Juno inquit, et atram</p>
<span class = "pagenum">66</span>
<span class = "linenum">705</span>
<p>Dimovit nubem, veroque adparuit ore.</p>
<p>«Non tibi cum Phrygio res Laurentive colono;</p>
<p>En, age; namque, oculis amota nube parumper,</p>
<p>Cernere cuncta dabo, surgit qua celsus ad auras,</p>
<p>Adspice, montis apex, vocitata Palatia regi</p>
<span class = "linenum">710</span>
<p>Parrhasio plena tenet et resonante pharetra,</p>
<p>Intenditque arcum, et pugnas meditatur Apollo.</p>

<p class = "indent">
<a name = "line12_712" id = "line12_712"> </a>
«At, qua vicinis tollit se collibus altæ</p>
<p>Molis Aventinus, viden’, ut Latonia virgo</p>
<p>Adcensas quatiat Phlegethontis gurgite tædas,</p>
<span class = "pagenum">67</span>
<span class = "linenum">715</span>
<p>Exsertos avidæ pugnæ nudata lacertos?</p>
<p>Parte alia, cerne, ut sævis Gradivus in armis</p>
<p>Inplerit dictum proprio de nomine campum.</p>
<p>Hinc Janus movet arma manu, movet inde Quirinus,</p>
<p>Quisque suo de colle Deus: sed enim adspice, quantus</p>
<span class = "linenum">720</span>
<p>Ægida commoveat nimbos flammasque vomentem</p>
<p>Jupiter, et quantis pascat ferus ignibus iras.</p>
<p>Huc vultus flecte, atque aude spectare Tonantem,</p>
<p>Quas hiemes, quantos concusso vertice cernis</p>
<p>Sub nutu tonitrus! oculis qui fulgurat ignis!</p>
<span class = "linenum">725</span>
<p>Cede Deis tandem, et Titania desine bella.»</p>

<p class = "indent">
<a name = "line12_726" id = "line12_726"> </a>
Sic effata, virum indocilem pacisque modique,</p>
<span class = "pagenum">68</span>
<p>Mirantem Superum vultus et flammea membra,</p>
<p>Abstrahit, ac pacem terris cæloque reponit.</p>

<p class = "indent">
<a name = "line12_729" id = "line12_729"> </a>
Respectans abit, et castris avulsa moveri</p>
<span class = "linenum">730</span>
<p>Signa jubet ductor, remeaturumque minatur.</p>
<p><a name = "line12_731" id = "line12_731"> </a>
Redditur extemplo flagrantior æthere lampas,</p>
<p>Et tremula infuso resplendent cærula Phœbo.</p>
<p>At procul e muris videre ut signa revelli</p>
<p>Æneadæ, versumque ducem; tacita ora vicissim</p>
<span class = "linenum">735</span>
<p>Ostentant, nutuque docent, quod credere magno</p>
<p>Non audent hærente metu; nec abire volentis,</p>
<p>Sed fraudem insidiasque putant, et Punica corda:</p>
<p>Ac tacitæ natis infigunt oscula matres,</p>
<p>Donec procedens oculis sese abstulit agmen,</p>
<span class = "linenum">740</span>
<p>Suspectosque dolos demto terrore resolvit.</p>

<p class = "indent">
<a name = "line12_741" id = "line12_741"> </a>
Tum vero passim sacra in Capitolia pergunt,</p>
<span class = "pagenum">69</span>
<p>Inque vicem amplexi permixta voce triumphum</p>
<p>Tarpeii clamant Jovis, ac delubra coronant.</p>
<p>Jamque omnes pandunt portas; ruit undique lætum,</p>
<span class = "linenum">745</span>
<p>Non sperata petens dudum sibi gaudia, vulgus.</p>
<p>Hi spectant, quo fixa loco tentoria regis</p>
<p>Adstiterint: hi, qua celsus de sede vocatas</p>
<p>Adfatus fuerit turmas: ubi belliger Astur,</p>
<p>Atque ubi atrox Garamas, sævusque tetenderit Hannon.</p>
<span class = "linenum">750</span>
<p>Corpora nunc viva sparguntur gurgitis unda:</p>
<p>Nunc Anienicolis statuunt altaria Nymphis.</p>
<p>Tum festam repetunt, lustratis mœnibus, urbem.</p>
</div>


<hr class = "mid">

<span class = "pagenum">70</span>

<h2><a name = "liber13" id = "liber13">
LIBER DECIMUS TERTIUS.</a></h2>

<hr class = "mid">

<h4><a name = "lib13_arg" id = "lib13_arg">ARGUMENTUM.</a></h4>

<div class = "argument">

<p><span class = "smallcaps">Hannibal</span> lente ad Tutiam rivum
castra refert, ubi muliebrem ignaviam exprobrat militibus suis, qui,
nullo vulnere adcepto, imbre ac tempestate perterriti præliis
excesserint; <a href = "#line13_1">1-18</a>.</p>

<p>Ita sensim restituit ardorem pugnandi, jamque Romam redire parat;
<a href = "#line13_19">19-29</a>.</p>

<p>At edoctus a Dasio quodam, transfuga Romano, Urbem illam
inexpugnabilem esse propter Palladium (cujus historia narratur 35-81),
ad lucum Feroniæ pergit ire, et, spoliato ibi templo, divitiis ea
tempestate inclito, ad Bruttium usque agrum, ad fretum Rhegiumque agmine
progreditur; <a href = "#line13_30">30-93</a>.</p>

<p>Interea Q. Fulvius consul Roma redit Capuam, et, copiis suis ad
perfidiam Campanorum vindicandam excitatis, turres arietesque cum vineis
urbi admovet; <a href = "#line13_94">94-110</a>.</p>

<p>Animus suis crescit oblato omine fausto cervæ mille annorum, numinis
loco a Campanis cultæ, quæ noctu luporum incursu consternata ex oppido
profugit, et a Romanis capta Dianæ inmolatur; <a href =
"#line13_111">111-137</a>.</p>

<p>Quo facto Fulvius Capuam corona cingit, et obsessis trepidantibus
Taurea, longe omnium Campanorum fortissimus eques, provectus ante
hostium stationes equo, Claudium Romanum, non inferiorem rei artisque
militaris gloria, ad singulare in campo certamen provocat, quo Claudius
superior factus refugientem ad urbem Tauream prosequitur, et patenti
hostium portæ invectus, per alteram, stupentibus miraculo Campanis,
incolumis evadit; <a href = "#line13_138">138-178</a>.</p>

<p>Quo virtutis exemplo exstimulati Romani omnes eodem furore Capuam
obpugnant, et Fulvius Numitorem, unum e tergeminis, qui variis armis
excubias agebant, hasta transfigit; <a href =
"#line13_179">179-212</a>.</p>

<p>Tum Virrius porta se proripit cum multis
<span class = "pagenum">71</span>
civibus, et Veliternum Mariumque Calenus, robustus homo, hunc deinde
Scipio, ac Volesus Ascanium obtruncat; <a href =
"#line13_213">213-248</a>.</p>

<p>Campani tamen, qui in castra hostium inruperant, refugiunt in urbem
et portas claudunt, quorum claustra et obices Romani moliuntur; <a href
= "#line13_249">249-257</a>.</p>

<p>Tandem obsessi, gemitu parentum exterriti, consilia deditionis
agitant, quæ Virrius, defectionis a Romanis auctor, inpedire conatur;
<a href = "#line13_258">258-269</a>.</p>

<p>At postquam surdas pulsavit aures, qui perfidiæ scelerumque sibi
conscii a Furiis agitantur, eum sequuntur domum, ubi epulati cum illo
venenum omnes sumunt, et se invicem complexi eodem rogo cremantur;
<a href = "#line13_270">270-298</a>.</p>

<p>Postero die Campani, ubi jam Milonem in murum evasisse vident, portas
aperiunt, et lacrimis precibusque misericordiam Romanorum inplorant;
<a href = "#line13_299">299-313</a>.</p>

<p>Horum exercitus ira incensus jam urbis evertendæ signum exspectat:
sed quo minus ea diruatur inpedit religio et Jupiter ipse, cujus jussu
Pan animos victorum mitigat; <a href = "#line13_314">314-350</a>.</p>

<p>Templa tamen domusque, pretiosa supellectile ornatæ, diripiuntur;
Milo corona murali donatur; omnes, quorum de sententia maxime descitum
ab Romanis constabat, securi percutiuntur; et Taurea, per pectus gladio
transfixus, ante pedes Fulvii moribundus procumbit; <a href =
"#line13_351">351-380</a>.</p>

<p>Per idem tempus Cn. et P. Scipiones in Hispania pereunt: quo tristi
nuntio adcepto Scipio juvenis, qui tum Puteolis commorabatur, dolore
confectus inferos adire in animum inducit, ut ibi parentis patruique
umbras conveniat; <a href = "#line13_381">381-396</a>.</p>

<p>Itaque ad vicinas Averni fauces antrumque tendit Cumanum, ubi
Autonoes sacerdotis monitu sacris rite factis manes evocat; <a href =
"#line13_397">397-444</a>.</p>

<p>Quo facto primum ei obviam procedit, ne cruore quidem gustato, umbra
Appii Claudii consulis, ad Capuam ex vulnere mortui, qui ab eo petit, ut
cadaver suum non in patriam ad majorum sepulcra deportandum, sed quam
primum terræ mandandum curet, quod Scipio promittit; <a href =
"#line13_445">445-487</a>.</p>

<p>Mox adventat umbra Sibyllæ Cumanæ, quæ hausto victimarum sanguine
futura juveni exponit fata (<a href = "#line13_488">488-515</a>), et
vastam Orci voraginem (<a href = "#line13_516">516-530</a>), decem ejus
portas vel septa (<a href = "#line13_531">531-561</a>), fluvios
inferorum (<a href = "#line13_562">562-578</a>), monstra eorum (<a href
= "#line13_579">579-594</a>), taxum ingentem, bubonum, strigum,
Harpyiarumque sedem (<a href = "#line13_595">595-600</a>), Plutonem, jus
dicentem de regibus (<a href = "#line13_601">601-612</a>), et varias
umbras ostendit; <a href = "#line13_613">613 sqq.</a> Primum adcedit
Pomponia mater, quæ ex Jove, in anguem converso, se peperisse filium, et
in puerperio mortuam esse docet; <a href =
"#line13_613">613-649</a>.</p>

<p>Ei subcedunt pater patruasque, qui res a se in Hispania gestas
extremaque
<span class = "pagenum">72</span>
fata memorant, et læti audiunt, in suum honorem cenotaphia in campo
Martio exstructa, resque perditas in Hispania a Marcio restitutas esse;
<a href = "#line13_650">650-704</a>.</p>

<p>Deinde Scipioni, a Sibylla monstrantur Æmilius Paulus, Flaminius,
Gracchus, Servilius (<a href = "#line13_705">705-718</a>), Brutus,
Camillus, Curius, Pyrrhus (<a href = "#line13_719">719-728</a>),
Lutatius, Hamilcar, qui valde lætatur de bello, quod a filio suo
feliciter cum Romanis geri comperit (<a href =
"#line13_729">729-751</a>); Decemviri, Alexander M. qui ad res audacter
fortiterque gerendas juvenem exhortatur (<a href =
"#line13_752">752-775</a>); Crœsus, Homerus, quem multæ sequuntur
mirantes animæ (<a href = "#line13_776">776-797</a>), Achilles, Hector,
Ajax, Nestor, Atrides, Ulysses, Castor (<a href =
"#line13_798">798-805</a>); tum et feminæ, tam gloria ac virtutibus,
quam flagitiis nobilitatæ, Lavinia, Hersilia, Carmentis, Tanaquil,
Lucretia, Virginia, Clœlia, Tullia, Tarpeia et virgo Vestalis, incestus
damnata (<a href = "#line13_806">806-849</a>); postremo manes Marii,
Sullæ, Pompeii ac Cæsaris, ex inferis ad superos mox prodituri; <a href
= "#line13_850">850-867</a>.</p>
<p>Quas umbras ubi Scipio vel vidit, vel adloquutus est, ultima
Hannibalis fata ei sciscitanti Sibylla prædicit; <a href =
"#line13_868">868-893</a>.</p>

<p>Inde vates ad suam in inferis sedem, juvenis vero lætus ad socios
portumque redit; <a href = "#line13_894">894, 895</a>.</p>
</div>

<hr class = "tiny">

<div class = "text">
<p><a name = "line13_1" id = "line13_1"> </a>
<span class = "smallcaps">Segne</span> iter emenso vix dum Tarpeia
videri</p>
<p>Culmina desierant, torvos quum versus ad Urbem</p>
<p>Ductor Agenoreus vultus remeare parabat.</p>
<p>Castra locat, nulla lædens ubi gramina ripa</p>
<span class = "linenum">5</span>
<p>Tutia deducit tenuem sine nomine rivum,</p>
<span class = "pagenum">73</span>
<p>Et tacite Tuscis inglorius adfluit undis.</p>
<p>Hic modo primores socium, modo jussa deorum,</p>
<p>Nunc sese increpitat: «Dic o, cui Lydia cæde</p>
<p>Creverunt stagna, et concussa est Daunia tellus</p>
<span class = "linenum">10</span>
<p>Armorum tonitru, quas exanimatus in oras</p>
<p>Signa refers? qui mucro tuum, quæ lancea tandem</p>
<p>Intravit pectus? si nunc exsisteret alma</p>
<p>Carthago ante oculos, turrita celsa figura,</p>
<p>Quas abitus, miles, caussas, inlæse, dedisses?</p>
<span class = "linenum">15</span>
<p>«Imbres, o patria, et mixtos cum grandine nimbos</p>
<p>Et tonitrus fugio.» Procul hanc expellite gentis</p>
<p>Femineam Tyriæ labem, nisi luce serena</p>
<p>Nescire ac liquida Mavortem agitare sub æthra.»</p>

<span class = "pagenum">74</span>
<p class = "indent">
<a name = "line13_19" id = "line13_19"> </a>
Terror adhuc inerat Superum, ac redolentia in armis</p>
<span class = "linenum">20</span>
<p>Fulmina, et ante oculos irati pugna Tonantis.</p>
<p>Parendi tamen, et cuicumque incumbere jusso</p>
<p>Durabat vigor, ac, sensim diffusus ad aures,</p>
<p>Signa reportandi crescebat in agmine fervor.</p>
<p>Sic, ubi perrupit stagnantem calculus undam,</p>
<span class = "linenum">25</span>
<p>Exiguos format per prima volumina gyros,</p>
<p>Mox, tremulum vibrans motu gliscente liquorem,</p>
<p>Multiplicat crebros sinuati gurgitis orbes;</p>
<p>Donec postremo laxatis circulus oris</p>
<p>Contingat geminas patulo curvamine ripas.</p>

<span class = "linenum">30</span>
<p class = "indent">
<a name = "line13_30" id = "line13_30"> </a>
At contra Argyripæ pravum decus (inclita namque</p>
<span class = "pagenum">75</span>
<p>Semina ab Œnea ductoris stirpe trahebat</p>
<p>Ætoli), Dasio fuit haud ignobile nomen,</p>
<p>Lætus opum, sed clauda fides, seseque calenti</p>
<p>Addiderat Pœno, Latiæ diffisus habenæ.</p>
<span class = "linenum">35</span>
<p>Is, volvens veterum memorata antiqua parentum,</p>
<p>«Longo, miles, ait, quateret quum Teucria bello</p>
<p>Pergama, et ad muros staret sine sanguine Mavors,</p>
<p>Sollicitis Calchas (nam sic fortissimus heros</p>
<p>Poscenti socero sæpe inter pocula Dauno</p>
<span class = "linenum">40</span>
<p>Narrabat memori Diomedes condita mente),</p>
<p>Sed Calchas Danais, nisi clausum e sedibus arcis</p>
<p>Armisonæ curent simulacrum avellere Divæ,</p>
<p>Non unquam adfirmat Therapnæis Ilion armis</p>
<span class = "pagenum">76</span>
<p>Cessurum, aut Ledæ rediturum nomen Amyclas.</p>
<span class = "linenum">45</span>
<p>Quippe deis visum, ne cui perrumpere detur,</p>
<p>Effigies ea quas unquam possederit, urbes.</p>

<p class = "indent">
<a name = "line13_47" id = "line13_47"> </a>
«Tum meus adjuncto monstratam evasit in arcem</p>
<p>Tydides Ithaco, et, dextra molitus in ipso</p>
<p>Custodes aditu templi, cæleste reportat</p>
<span class = "linenum">50</span>
<p>Palladium, ac nostris aperit mala Pergama fatis.</p>
<p>Nam postquam Œnotris fundavit finibus urbem,</p>
<span class = "pagenum">77</span>
<p>Æger delicti, Phrygium placare colendo</p>
<p>Numen, et Iliacos parat exorare Penates.</p>
<p>Ingens jam templum celsa surgebat in arce,</p>
<span class = "linenum">55</span>
<p>Laomedonteæ sedes ingrata Minervæ:</p>
<p>Quum medios inter somnos altamque quietem,</p>
<p>Nec celata deam, et minitans Tritonia virgo:</p>
<p>«Non hæc, Tydide, tantæ pro laudis honore</p>
<p>«Digna paras, non Garganus, nec Daunia tellus</p>
<span class = "linenum">60</span>
<p>«Debentur nobis: quære in Laurentibus arvis,</p>
<p>«Qui nunc prima locant melioris mœnia Trojæ.</p>
<p>«Huc vittas castumque refer penetrale parentum.»</p>
<p>Quîs trepidus monitis Saturnia regna capessit.</p>

<p class = "indent">
<a name = "line13_64" id = "line13_64"> </a>
«Jam Phryx condebat Lavinia Pergama victor,</p>
<span class = "linenum">65</span>
<p>Armaque Laurenti figebat Troia luco.</p>
<p>Verum ubi Tyrrheni perventum ad fluminis undas,</p>
<p>Castraque Tydides posuit fulgentia ripa,</p>
<span class = "pagenum">78</span>
<p>Priamidæ intremuere metu: tum, pignora pacis</p>
<p>Prætendens dextra ramum canentis olivæ.</p>
<span class = "linenum">70</span>
<p>Sic orsus Dauni gener inter murmura Teucrum:</p>
<p>«Pone, Anchisiade, memores irasque metusque;</p>
<p>«Quidquid ad Idæos Xanthum Simoentaque nobis</p>
<p>«Sanguine sudatum Scææque ad limina portæ,</p>
<p>«Haud nostrum est: egere dei duræque sorores.</p>
<span class = "linenum">75</span>
<p>«Nunc, age, quod superest, cur non melioribus, ævi,</p>
<p>«Ducimus auspiciis? dextras jungamus inermes.</p>
<p>«Fœderis, en, hæc testis erit.» Veniamque precatus</p>
<p>Trojanam ostentat trepidis de puppe Minervam.</p>
<p>Hæc ausos Celtas inrumpere mœnia Romæ</p>
<span class = "linenum">80</span>
<p>Conripuit leto; neque tot de millibus unum</p>
<p>Ingentis populi patrias dimisit ad aras.»</p>
<p>His fractus ductor convelli signa maniplis</p>
<p>Optato lætis abitu jubet: itur in agros,</p>
<span class = "pagenum">79</span>
<p>Dives ubi ante omnes colitur Feronia luco,</p>
<span class = "linenum">85</span>
<p>Et sacer humectat fluvialia rura Capenas.</p>
<p>Fama est, intactas longævi ab origine fani</p>
<p>Crevisse, in medium congestis undique donis,</p>
<p>Inmensum per tempus opes, lustrisque relictum</p>
<p>Innumeris aurum, solo servante pavore.</p>
<span class = "linenum">90</span>
<p>Hac avidas mentes et barbara corda rapina</p>
<p>Polluit, atque armat contemtu pectora divum.</p>
<p>Avia tunc longinqua placent, quæ sulcat aratro</p>
<p>Ad freta porrectis Trinacria Bruttius arvis.</p>

<span class = "pagenum">80</span>
<p class = "indent">
<a name = "line13_94" id = "line13_94"> </a>
Dum Libys haud lætus Rhegina ad litora tendit,</p>
<span class = "linenum">95</span>
<p>Victor, submoto patriis a finibus hoste,</p>
<p>Fulvius infaustam Campana ad mœnia clausis</p>
<p>Portabat famam, miserisque extrema movebat.</p>
<p>Tum prensans passim, cuicumque est nomen in armis:</p>
<p>«Dedecus hoc defende manu! cur perfida, et urbi</p>
<span class = "linenum">100</span>
<p>Altera Carthago nostræ, post fœdera rupta,</p>
<p>Et missum ad portas Pœnum, post jura petita</p>
<p>Consulis alterni, stat adhuc? et turribus altis</p>
<p>Hannibalem ac libycas exspectat lenta cohortes?»</p>
<p>Miscebat dictis facta, et nunc robore celsas</p>
<span class = "linenum">105</span>
<p>Educi turres, quîs vinceret ardua muri,</p>
<p>Cogebat, nunc conjunctas adstringere nodis</p>
<p>Instabat ferroque trabes, quo frangeret altos</p>
<p>Portarum postes, quateretque morantia claustra.</p>

<span class = "pagenum">81</span>
<p class = "indent">
<a name = "line13_109" id = "line13_109"> </a>
Hic latera intextus stellatis axibus agger,</p>
<span class = "linenum">110</span>
<p>Hic gravida armato surgebat vinea dorso.</p>
<p><a name = "line13_111" id = "line13_111"> </a>
At postquam properata satis, quæ commonet usus,</p>
<p>Dat signum, atque alacer scalis transcendere muros</p>
<p>Imperat, ac sævis urbem terroribus inplet,</p>
<p>Quum subito dextrum obfulsit conatibus omen.</p>

<span class = "linenum">115</span>
<p class = "indent">
<a name = "line13_115" id = "line13_115"> </a>
Cerva fuit, raro terris spectata colore,</p>
<p>Quæ candore nivem, candore anteiret olores.</p>
<p>Hanc agreste Capys donum, quum mœnia sulco</p>
<p>Signaret, grato parvæ mollitus amore,</p>
<p>Nutrierat, sensusque hominis donarat alendo.</p>
<span class = "pagenum">82</span>
<span class = "linenum">120</span>
<p>Inde exuta feram, docilisque adcedere mensis,</p>
<p>Atque ultro blanda adtactu gaudebat herili.</p>
<p>Aurato matres adsuetæ pectine mitem</p>
<p>Comere, et humenti fluvio revocare colorem.</p>
<p>Numen erat jam cerva loci; famulamque Dianæ</p>
<span class = "linenum">125</span>
<p>Credebant, ac tura deum de more dabantur.</p>

<p class = "indent">
<a name = "line13_126" id = "line13_126"> </a>
Hæc, ævi vitæque tenax, felixque senectam</p>
<p>Mille indefessos viridem duxisse per annos,</p>
<p>Seclorum numero Trojanis condita tecta</p>
<p>Æquabat: sed enim longo nox venerat ævo.</p>
<span class = "linenum">130</span>
<p>Nam, subito incursu sævorum agitata luporum,</p>
<p>Qui noctis tenebris urbem (miserabile bello</p>
<p>Prodigium) intrarant, primos ad luminis ortus</p>
<p>Extulerat sese portis, pavidaque petebat</p>
<p>Consternata fuga positos ad mœnia campos.</p>
<span class = "linenum">135</span>
<p>Exceptam læto juvenum certamine ductor</p>
<p>Mactat, Diva, tibi, tibi enim hæc gratissima sacra,</p>
<p>Fulvius, atque adsis orat, Latonia, cœptis.</p>

<span class = "pagenum">83</span>
<p class = "indent">
<a name = "line13_138" id = "line13_138"> </a>
Inde, alacer fidensque Dea, circumdata clausis</p>
<p>Arma movet, quaque obliquo curvantur in orbem</p>
<span class = "linenum">140</span>
<p>Mœnia flexa sinu, spissa vallata corona</p>
<p>Adligat, et telis in morem indaginis ambit.</p>
<p>Dum pavitant, spumantis equi fera corda fatigans,</p>
<p>Evehitur porta sublimis Taurea cristis</p>
<p>Bellator, cui Sidonius superare lacerto</p>
<span class = "linenum">145</span>
<p>Ductor et Autololas dabat et Maurusia tela.</p>
<p>Is, trepido ac lituum tinnitu stare neganti</p>
<p>Imperitans violenter equo, postquam auribus hostis</p>
<p>Vicinum sese videt, et clamore propinquo,</p>
<span class = "pagenum">84</span>
<p>«Claudius huic, inquit (præstabat Claudius arte</p>
<span class = "linenum">150</span>
<p>Bellandi, et merita mille inter prælia fama),</p>
<p>Huic, inquit, solum, si qua est fiducia dextræ,</p>
<p>Det sese campo, atque ineat certamina mecum.»</p>

<p class = "indent">
<a name = "line13_153" id = "line13_153"> </a>
Una mora Æneadæ, postquam vox adtigit aures,</p>
<p>Dum daret auspicium jusque in certamina ductor.</p>
<span class = "linenum">155</span>
<p>Prævetitum namque et capital, committere Martem,</p>
<p>Sponte viris. Erumpit ovans, ut Fulvius arma</p>
<p>Imperio solvit, patulumque invectus in æquor</p>
<p>Erigit undantem glomerato pulvere nubem.</p>
<p>Indignatus opem amenti, socioque juvare</p>
<span class = "linenum">160</span>
<p>Expulsum nodo jaculum, atque arcessere vires,</p>
<p>Taurea vibrabat nudis conatibus hastam.</p>
<p>Inde, ruens ira, telum contorquet in auras.</p>
<span class = "pagenum">85</span>
<p>At non idem animus Rutulo: speculatur, et omni</p>
<p>Corpore perlustrat, qua sit certissima ferro</p>
<span class = "linenum">165</span>
<p>In vulnus via: nunc vibrat, nunc comprimit hastam,</p>
<p>Mentiturque minas: mediam tunc transiit ictu</p>
<p>Parmam, sed grato fraudata est sanguine cuspis.</p>
<p>Tum strictum propere vagina detegit ensem.</p>

<p class = "indent">
<a name = "line13_169" id = "line13_169"> </a>
Et jam ferrata rapiebat calce volantem</p>
<span class = "linenum">170</span>
<p>Taurea cornipedem, fugiens minitantia fata.</p>
<p>Nec Rutulus levior cedentis perdere terga:</p>
<p>Nam profugo rapidus fusis instabat habenis.</p>
<p>Utque metus victum, sic ira et gloria portis</p>
<span class = "pagenum">86</span>
<p>Victorem inmisit, meritique cupido cruoris.</p>
<span class = "linenum">175</span>
<p>Ac dum vix oculis, vix credunt mentibus, hostem</p>
<p>Confisum nullo comitante inrumpere tectis,</p>
<p>Per mediam propere trepidantum interritus urbem</p>
<p>Egit equum, adversaque evasit ad agmina porta.</p>

<p class = "indent">
<a name = "line13_179" id = "line13_179"> </a>
Hinc ardore pari nisuque incurrere muris</p>
<span class = "linenum">180</span>
<p>Ignescunt animi, penetrataque tecta subire.</p>
<p>Tela simul flammæque micant: tunc saxeus imber</p>
<p>Ingruit, et summis adscendunt turribus hastæ.</p>
<p>Nec pronum audenti virtutem excellere cuiquam:</p>
<span class = "pagenum">87</span>
<p>Æquarunt iræ dextras: dictæa per auras</p>
<span class = "linenum">185</span>
<p>Tranat, et in medium perlabitur urbis arundo.</p>
<p>Lætatur non hortandi, non plura monendi</p>
<p>Fulvius esse locum; rapiunt sibi quisque laborem.</p>
<p>Quos ubi tam erectos animi videt, et superesse</p>
<p>Fortunæ sibi quemque ducem, ruit impete vasto</p>
<span class = "linenum">190</span>
<p>Ad portam, magnæque optat discrimina famæ.</p>

<p class = "indent">
<a name = "line13_191" id = "line13_191"> </a>
Tres claustra æquævo servabant corpore fratres,</p>
<p>Quîs delecta manus centeni cuique ferebant</p>
<span class = "pagenum">88</span>
<p>Excubias, unaque locum statione tenebant.</p>
<p>Forma ex his Numitor, cursu plantaque volucri</p>
<span class = "linenum">195</span>
<p>Præstabat Laurens, membrorum mole Laburnus.</p>
<p>Sed non una viris tela: hic mirabilis arcu;</p>
<p>Ille hastam quatere, ac medicatæ cuspidis ictu</p>
<p>Prælia moliri, et nudo non credere ferro;</p>
<p>Tertius aptabat flammis ac sulfure tædas.</p>
<span class = "linenum">200</span>
<p>Qualis Atlantiaco memoratur litore quondam</p>
<p>Monstrum Geryones inmane tricorporis iræ,</p>
<p>Cui tres in pugnam dextræ varia arma gerebant;</p>
<p>Una ignes sævos, ast altera pone sagittas</p>
<p>Fundebat, validam torquebat tertia cornum,</p>
<span class = "linenum">205</span>
<p>Atque uno diversa dabat tria vulnera nisu.</p>

<p class = "indent">
<a name = "line13_206" id = "line13_206"> </a>
Hos ubi non æquis variantes prælia consul</p>
<p>Conspexit telis, et portæ limina circum</p>
<p>Stragem, ac perfusos subeuntum sanguine postes,</p>
<p>Concitat intortam furiatis viribus hastam.</p>
<span class = "linenum">210</span>
<p>Letum triste ferens auras secat Itala taxus,</p>
<span class = "pagenum">89</span>
<p>Et, qua nudarat, dum fundit spicula ab alto,</p>
<p>Arcum protendens, Numitor latus, ilia transit.</p>
<p><a name = "line13_213" id = "line13_213"> </a>
At, non obsepto contentus limine Martem</p>
<p>Exercere levis bello, sed turbidus ausi,</p>
<span class = "linenum">215</span>
<p>Virrius incauto fervore eruperat amens</p>
<p>Reclusa in campum porta, miseramque furori</p>
<p>Vincentum obtulerat pubem: ruit obvia in arma</p>
<p>Scipio, et oblatum metit insatiabilis agmen.</p>

<p class = "indent">
<a name = "line13_219" id = "line13_219"> </a>
Tifata umbrifero generatum monte Calenum</p>
<span class = "linenum">220</span>
<p>Nutrierant, audere trucem; nec corpore magno</p>
<p>Mens erat inferior: subsidere sæpe leonem,</p>
<p>Nudus inire caput pugnas, certare juvenco,</p>
<p>Atque obliqua trucis deducere cornua tauri</p>
<p>Adsuerat, crudoque aliqua se adtollere facto.</p>
<span class = "pagenum">90</span>
<span class = "linenum">225</span>
<p>Is, dum præcipites expellit Virrius urbe,</p>
<p>Seu spreto, seu ne fieret mora, nudus in æquor</p>
<p>Thorace exierat, leviorque premebat anhelos</p>
<p>Pondere loricæ, et palantes victor agebat.</p>
<p>Jamque Veliternum media transegerat alvo,</p>
<span class = "linenum">230</span>
<p>Jam, solitum æquali ludo committere equestres</p>
<p>Scipiadæ pugnas, Marium tellure revulso</p>
<p>Perculerat saxo: miser inplorabat amicum</p>
<p>Cum gemitu exspirans, scopulusque premebat hiantem:</p>
<p>Sed, validas sævo vires duplicante dolore,</p>
<span class = "linenum">235</span>
<p>Effudit lacrimas pariter cornumque sonantem</p>
<p>Scipio, solamen properans optabile in armis</p>
<p>Hostem prostrato morientem ostendere amico:</p>
<p>Tranavit, liquidas volucris ceu scinderet auras,</p>
<p>Hasta viri pectus, rupitque inmania membra;</p>
<span class = "linenum">240</span>
<p>Quanta est vis agili per cærula summa liburnæ,</p>
<p>Quæ, pariter quoties revocatæ ad pectora tonsæ</p>
<span class = "pagenum">91</span>
<p>Percussere fretum, ventis fugit ocior, et se,</p>
<p>Quam longa est, uno remorum præterit ictu.</p>

<p class = "indent">
<a name = "line13_244" id = "line13_244"> </a>
Ascanium Volesus, projectis ocius armis,</p>
<span class = "linenum">245</span>
<p>Quo levior peteret muros, per aperta volantem</p>
<p>Adsequitur planta: dejectum protinus ense</p>
<p>Ante pedes domini jacuit caput; ipse sequutus</p>
<p>Conruit ulterior procursus impete truncus.</p>
<p><a name = "line13_249" id = "line13_249"> </a>
Nec spes obsessis ultra reserata tueri</p>
<span class = "linenum">250</span>
<p>Mœnia; convertunt gressus, recipique precantes</p>
<p>Infandum! excludunt socios: tum cardine verso</p>
<p>Obnixi torquent obices, munimina sera.</p>
<p>Acrius hoc instant Itali, clausosque fatigant.</p>
<span class = "pagenum">92</span>
<p>Et, ni cæca sinu terras nox conderet atro,</p>
<span class = "linenum">255</span>
<p>Perfractæ rabido patuissent milite portæ.</p>

<p class = "indent">
<a name = "line13_256" id = "line13_256"> </a>
Sed non in requiem pariter cessere tenebræ.</p>
<p>Hinc sopor inpavidus, qualem victoria movit:</p>
<p><a name = "line13_258" id = "line13_258"> </a>
At Capua, aut mæstis ululantum flebile matrum</p>
<p>Questibus, aut gemitu trepidantum exterrita patrum,</p>
<span class = "linenum">260</span>
<p>Tormentis finem metamque laboribus orat.</p>
<p>Mussat perfidiæ ductorque caputque Senatus.</p>
<p>Virrius, a Pœno nullam docet esse salutem,</p>
<p>Vociferans, pulsis vivendi e pectore curis;</p>
<p>«Speravi sceptra Ausoniæ, pepigique, sub armis</p>
<span class = "linenum">265</span>
<p>Si dexter Pœnis Deus et Fortuna fuisset,</p>
<p>Ut Capuam Iliaci migrarent regna Quirini:</p>
<p>Qui quaterent muros Tarpeiaque mœnia, misi:</p>
<p>Nec mihi poscendi vigor abfuit, alter ut æquos</p>
<p>Portaret fasces nostro de nomine consul.</p>
<span class = "linenum">270</span>
<p><a name = "line13_270" id = "line13_270"> </a>
Hactenus est vixisse satis, dum copia noctis.</p>
<span class = "pagenum">93</span>
<p>Cui cordi comes æterna est Acherontis ad undam</p>
<p>Libertas, petat ille meas mensasque dapesque;</p>
<p>Et, victus mentem fuso per membra Lyæo,</p>
<p>Sopitoque necis morsu, medicamina cladis</p>
<span class = "linenum">275</span>
<p>Hauriat, ac placidis exarmet fata venenis.»</p>
<p>Hæc ait, et turba repetit comitante penates.</p>

<p class = "indent">
<a name = "line13_277" id = "line13_277"> </a>
Ædibus in mediis consurgens ilice multa</p>
<p>Exstruitur rogus, hospitium commune peremtis.</p>
<p>Nec vulgum cessat furiare dolorque pavorque.</p>
<span class = "linenum">280</span>
<p>Nunc menti seræ Decius redit, et bona virtus</p>
<p>Exsilio punita truci: despectat ab alto</p>
<p>Sacra Fides, agitatque virum fallacia corda.</p>
<span class = "pagenum">94</span>
<p>Vox occulta subit, passim diffusa per auras:</p>
<p>«Fœdera, mortales, ne sævo rumpite ferro:</p>
<span class = "linenum">285</span>
<p>Sed castam servate Fidem; fulgentibus ostro</p>
<p>Hæc potior regnis: dubio qui frangere rerum</p>
<p>Gaudebit pacta, ac tenues spes linquet amici,</p>
<p>Non illi domus, aut conjux, aut vita manebit</p>
<p>Unquam expers luctus lacrimæque; aget, æquore semper</p>
<span class = "linenum">290</span>
<p>Ac tellure premens, aget ægrum nocte dieque</p>
<p>Despecta ac violata Fides.» Adit omnia jamque</p>
<p>Concilia, ac mensas contingit, et, abdita nube,</p>
<p>Adcumbitque toris, epulaturque inproba Erinnys.</p>
<p>Ipsa etiam Stygio spumantia pocula tabo</p>
<span class = "pagenum">95</span>
<span class = "linenum">295</span>
<p>Porrigit, et large pœnas letumque ministrat.</p>
<p>Virrius interea, dum dat penetrare medullas</p>
<p>Exitio, adscenditque pyram, atque amplexibus hæret</p>
<p>Jungentum fata, et subici jubet ocius ignes.</p>

<p class = "indent">
<a name = "line13_299" id = "line13_299"> </a>
Stringebant tenebræ metas, victorque ruebat.</p>
<span class = "linenum">300</span>
<p>Jamque superstantem muro, sociosque Milonem</p>
<p>Voce adtollentem pubes campana videbat.</p>
<p>Pandunt adtoniti portas, trepidoque capessunt</p>
<p>Castra inimica gradu, quîs leto avertere pœnas</p>
<p>Defuerant animi: patet urbs, confessa furorem,</p>
<span class = "linenum">305</span>
<p>Et reserat Tyrio maculatas hospite sedes.</p>
<p>Matronæ puerique ruunt, mæstumque Senatus</p>
<p>Concilium, nullique hominum lacrimabile vulgus.</p>
<span class = "pagenum">96</span>
<p>Stabant innixi pilis exercitus omnis,</p>
<p>Spectabantque viros et læta et tristia ferre</p>
<span class = "linenum">310</span>
<p>Indociles, nunc propexis in pectora barbis</p>
<p>Verrere humum, nunc fœdantes in pulvere crinem</p>
<p>Canentem, et turpi lacrima precibusque pudendis</p>
<p>Femineum tenues ululatum fundere in auras.</p>

<p class = "indent">
<a name = "line13_314" id = "line13_314"> </a>
Atque ea dum miles miratur inertia facta,</p>
<span class = "linenum">315</span>
<p>Exspectatque ferox sternendi mœnia signum,</p>
<p>Ecce repens tacito percurrit pectora sensu</p>
<span class = "pagenum">97</span>
<p>Relligio, et sævas componit numine mentes;</p>
<p>Ne flammam tædasque velint, ne templa sub uno</p>
<p>In cinerem traxisse rogo: subit intima corda,</p>
<span class = "linenum">320</span>
<p>Perlabens sensim, mitis Deus: ille superbæ</p>
<p>Fundamenta Capyn posuisse antiquitus urbi,</p>
<p>Non cuiquam visus, passim monet: ille refusis</p>
<p>In spatium inmensum campis habitanda relinqui</p>
<p>Utile tecta docet: paullatim atrocibus iræ</p>
<span class = "linenum">325</span>
<p>Languescunt animis, et vis mollita senescit.</p>

<p class = "indent">
<a name = "line13_326" id = "line13_326"> </a>
Pan Jove missus erat, servari tecta volente</p>
<p>Troia, pendenti similis Pari semper, et imo</p>
<p>Vix ulla inscribens terræ vestigia cornu.</p>
<span class = "pagenum">98</span>
<p>Dextera lascivit cæsa Tegeatide capra</p>
<span class = "linenum">330</span>
<p>Verbera læta movens festa per compita cauda.</p>
<p>Cingit acuta comas, et opacat tempora, pinus,</p>
<p>Ac parva erumpunt rubicunda cornua fronte:</p>
<p>Stant aures, imoque cadit barba hispida mento.</p>
<span class = "pagenum">99</span>
<p>Pastorale deo baculum, pellisque sinistrum</p>
<span class = "linenum">335</span>
<p>Velat grata latus teneræ de corpore damæ.</p>
<p>Nulla in præruptum tam prona et inhospita cautes,</p>
<p>In qua non, librans corpus, similisque volanti</p>
<p>Cornipedem tulerit præcisa per avia plantam.</p>
<p>Interdum inflexus, medio nascentia tergo</p>
<span class = "linenum">340</span>
<p>Respicit adridens hirtæ ludibria caudæ.</p>
<p>Obtendensque manum solem infervescere fronti</p>
<p>Arcet, et umbrato perlustrat pascua visu.</p>
<p>Hic, postquam mandata dei perfecta, malamque</p>
<p>Sedavit rabiem, et permulsit corda furentum,</p>
<span class = "pagenum">100</span>
<span class = "linenum">345</span>
<p>Arcadiæ volucris saltus et amata revisit</p>
<p>Mænala; ubi argutis longe de vertice sacro</p>
<p>Dulce sonat calamis, ducit stabula omnia cantu.</p>

<p class = "indent">
<a name = "line13_348" id = "line13_348"> </a>
At legio Ausonidum, flammas ductore jubente</p>
<p>Arceri portis, stantesque relinquere muros,</p>
<span class = "linenum">350</span>
<p>(Mite decus mentis) condunt ensesque facesque.</p>
<p><a name = "line13_351" id = "line13_351"> </a>
Multa deum templis domibusque nitentibus auro</p>
<p>Egeritur præda, et victus alimenta superbi,</p>
<p>Quisque bonis periere, virum de corpore vestes</p>
<p>Femineæ, mensæque alia tellure petitæ,</p>
<span class = "pagenum">101</span>
<span class = "linenum">355</span>
<p>Poculaque Eoa luxum inritantia gemma.</p>
<p>Nec modus argento, cælataque pondera facti</p>
<p>Tantum epulis auri; tum passim corpora longo</p>
<p>Ordine captiva, et domibus depromta talenta,</p>
<p>Pascere longinquum non deficientia bellum,</p>
<span class = "linenum">360</span>
<p>Inmensique greges famulæ ad convivia turbæ.</p>

<p class = "indent">
<a name = "line13_361" id = "line13_361"> </a>
Fulvius, ut finem spoliandis ædibus, ære</p>
<p>Belligero revocante, dedit, sublimis ab alto</p>
<p>Subgestu, magnis fautor non futilis ausis:</p>
<p>«Lanuvio generate, inquit, quem Sospita Juno</p>
<span class = "linenum">365</span>
<p>Dat nobis, Milo, Gradivi cape victor honorem,</p>
<p>Tempora murali cinctus turrita corona.»</p>
<span class = "pagenum">102</span>
<p>Tum sontes procerum meritosque piacula prima</p>
<p>Adciit, et justa punit commissa securi.</p>

<p class = "indent">
<a name = "line13_369" id = "line13_369"> </a>
Hic atrox virtus (nec enim obculuisse probarim</p>
<span class = "linenum">370</span>
<p>Spectatum vel in hoste decus) clamore feroci,</p>
<p>Taurea, «Tune, inquit, ferro spoliabis inultus</p>
<p>Te majorem animam? et jusso lictore recisa</p>
<p>Ignavos cadet ante pedes fortissima cervix?</p>
<p>Haud unquam hos vobis dederit Deus.» Inde, minaci</p>
<span class = "linenum">375</span>
<p>Obtutu torvum contra et furiale renidens,</p>
<p>Bellatorem alacer per pectora transigit ensem.</p>
<p>Cui ductor: «Patriam moriens comitare cadentem.</p>
<p>Qui nobis animus, quæ dextera, quidve viritim</p>
<p>Decernet Mavors: tibi, si rebare pudendum</p>
<span class = "linenum">380</span>
<p>Jussa pati, licuit pugnanti obcumbere letum.»</p>

<span class = "pagenum">103</span>
<p class = "indent">
<a name = "line13_381" id = "line13_381"> </a>
Dum Capua infaustam luit haud sine sanguine culpam,</p>
<p>Interea geminos terra crudelis Hibera</p>
<p>Fortuna abstulerat, permiscens tristia lætis,</p>
<p>Scipiadas, magnumque decus, magnumque dolorem.</p>
<span class = "linenum">385</span>
<p>Forte Dicarchea juvenis dum sedit in urbe</p>
<p>Scipio, post belli repetens extrema penates,</p>
<span class = "pagenum">104</span>
<p>Huc tristis lacrimas et funera acerba suorum</p>
<p>Fama tulit: duris quamquam non cedere suetus,</p>
<p>Pulsato lacerat violenter pectore amictus.</p>
<span class = "linenum">390</span>
<p>Non comites tenuisse valent, non ullus honorum</p>
<p>Militiæve pudor: pietas irata sinistris</p>
<p>Cælicolis furit, atque odit solatia luctus:</p>
<p>Jamque dies, iterumque dies absumta querelis.</p>
<p>Versatur species ante ora oculosque parentum.</p>
<span class = "linenum">395</span>
<p>Ergo excire parat manes animasque suorum,</p>
<p>Adloquioque virum tantos mulcere dolores.</p>
<p><a name = "line13_397" id = "line13_397"> </a>
Hortatur vicina palus, ubi signat Averni</p>
<p>Squalentem introitum stagnans Acherusius humor.</p>
<p>Noscere venturos agitat mens protinus annos.</p>

<span class = "linenum">400</span>
<p class = "indent">
<a name = "line13_400" id = "line13_400"> </a>
Sic ad Cymæam, quæ tum sub nomine Phœbi</p>
<p>Autonoe tripodas sacros antrurnque tenebat,</p>
<span class = "pagenum">105</span>
<p>Fert gressus juvenis, consultaque pectoris ægri</p>
<p>Pandit, et adspectus orat contingere patrum.</p>
<p>Nec cunctata diu vates, «Mactare repostis</p>
<span class = "linenum">405</span>
<p>Mos umbris, inquit, consueta piacula nigras</p>
<p>Sub lucem pecudes, reclusæque abdere terræ</p>
<p>Manantem jugulis spirantum cæde cruorem.</p>
<p>Tunc populos tibi regna suos pallentia mittent.</p>
<p>Cetera, quæ poscis, majori vate canentur.</p>
<span class = "linenum">410</span>
<p>Namque tibi Elysio repetita oracula campo</p>
<p>Eliciam, veterisque dabo inter sacra Sibyllæ</p>
<span class = "pagenum">106</span>
<p>Cernere fatidicam Phœbei pectoris umbram.</p>
<p>Vade, age, et, a medio quum se nox humida cursu</p>
<p>Flexerit, ad fauces vicini castus Averni</p>
<span class = "linenum">415</span>
<p>Duc prædicta sacris duro placamina Diti.</p>
<p>Mella simul tecum et puri fer dona Lyæi.»</p>

<p class = "indent">
<a name = "line13_417" id = "line13_417"> </a>
Hoc alacer monitu, et promissæ nomine vatis,</p>
<p>Adparat occulto monstrata piacula cœpto.</p>
<p>Inde, ubi nox jussam procedens contigit horam,</p>
<span class = "linenum">420</span>
<p>Et spatia æquarunt tenebras transacta futuras,</p>
<p>Consurgit stratis, pergitque ad turbida portæ</p>
<p>Ostia Tartareæ; penitus quîs abdita vates</p>
<p>Promissa inplerat, Stygioque sedebat in antro.</p>
<p>Tum, qua se primum rupta tellure recludit</p>
<span class = "linenum">425</span>
<p>Invisus cælo specus, atque eructat acerbam</p>
<p>Cocyti laxo suspirans ore paludem,</p>
<p>Inducit juvenem, ferroque cavare refossam</p>
<p>Ocius urguet humum, atque, arcanum murmur anhelans,</p>
<span class = "pagenum">107</span>
<p>Ordine mactari pecudes jubet: ater operto</p>
<span class = "linenum">430</span>
<p>Ante omnes taurus Regi, tum proxima Divæ</p>
<p>Cæditur Hennææ casta cervice juvenca.</p>
<p>Inde tibi, Alecto, tibi, nunquam læta Megæra,</p>
<p>Corpora lanigerum procumbunt lecta bidentum.</p>
<p>Fundunt mella super Bacchique et lactis honorem.</p>

<span class = "linenum">435</span>
<p class = "indent">
<a name = "line13_435" id = "line13_435"> </a>
«Sta, juvenis, faciemque, Erebo quæ surgit ab omni,</p>
<p>Exclamat vates, patere: adcedentia cerno</p>
<p>Tartara, et ante oculos adsistere tertia regna.</p>
<p>Ecce ruunt variæ species, et quidquid ab imo</p>
<p>Natum hominum exstinctumque chao est.» Jam cuncta videbat,</p>
<span class = "pagenum">108</span>
<span class = "linenum">440</span>
<p>Cyclopas, Scyllamque, et pastos membra virorum</p>
<p>Odrysiæ telluris equos. «Contende tueri,</p>
<p>Eductumque tene vagina interritus ensem.</p>
<p>Quæcumque ante animæ tendent potare cruorem,</p>
<p>Dissice, dum castæ procedat imago Sibyllæ.</p>
<span class = "linenum">445</span>
<p><a name = "line13_445" id = "line13_445"> </a>
Interea cerne, ut gressus inhumata citatos</p>
<p>Fert umbra, et properat tecum conjungere dicta:</p>
<p>Cui datur ante atros absumti corporis ignes,</p>
<p>Sanguine non tacto, solitas effundere voces.»</p>
<p>Adspicit, et subito turbatus Scipio visu:</p>
<span class = "linenum">450</span>
<p>«Quinam te, qui casus, ait, dux maxime, fessæ</p>
<p>Eripuit patriæ; quum tales horrida poscant</p>
<p>Bella viros? nec enim dextra concesserit ulli</p>
<span class = "pagenum">109</span>
<p>Appius, aut astu: decimum lux retulit ortum,</p>
<p>Ut te, quum Capua remearem, vulnera vidi</p>
<span class = "linenum">455</span>
<p>Mulcentem, hoc uno mæstum, quod adire nequires</p>
<p>Saucius ad muros, et Martis honore careres.»</p>

<p class = "indent">
<a name = "line13_457" id = "line13_457"> </a>
Contra quæ ductor: «Fesso mihi proxima tandem</p>
<p>Lux gratos Phaethontis equos avertit, et atris</p>
<p>Æternum demisit aquis: sed lenta meorum,</p>
<span class = "linenum">460</span>
<p>Dum vanos ritus, cura, et sollemnia vulgi</p>
<p>Exsequitur, cessat flammis inponere corpus,</p>
<p>Ut portet tumulis per longum membra paternis.</p>
<p>Quod te per nostri Martis precor æmula facta,</p>
<p>Arce, quæ putris artus, medicamina, servant,</p>
<span class = "linenum">465</span>
<p>Daque vago portas quamprimum Acherontis adire.»</p>
<span class = "pagenum">110</span>
<p>Tum juvenis: «Gens o veteris pulcherrima Clausi,</p>
<p>Haud ulla ante tuam, quamquam non parva fatigent,</p>
<p>Curarum prior exstiterit: namque ista per omnes</p>
<p>Discrimen servat populos, variatque jacentum</p>
<span class = "linenum">470</span>
<p>Exsequias tumuli et cinerum sententia discors.</p>

<p class = "indent">
<a name = "line13_471" id = "line13_471"> </a>
Tellure (ut perhibent) is mos antiquus Hibera,</p>
<span class = "pagenum">111</span>
<p>Exanima obscœnis consumit corpora vultur.</p>
<p>Regia quum lucem posuerunt membra, probatum est</p>
<p>Hyrcanis adhibere canes. Ægyptia tellus</p>
<span class = "linenum">475</span>
<p>Claudit odorato post funus stantia saxo</p>
<p>Corpora, et a mensis exsanguem haud separat umbram.</p>
<p>Exhausto instituit Pontus vacuare cerebro</p>
<p>Ora virum, et longum medicata reponit in ævum.</p>
<span class = "pagenum">112</span>
<p>Quid, qui reclusa nudos Garamantes arena</p>
<span class = "linenum">480</span>
<p>Infodiunt? quid, qui sævo sepelire profundo</p>
<p>Exanimos mandant Libycis Nasamones in oris?</p>
<p>At Celtæ vacui capitis circumdare gaudent</p>
<p>Ossa (nefas) auro, ac mensis ea pocula servant.</p>
<p>Cecropidæ ob patriam Mavortis sorte peremtos</p>
<span class = "linenum">485</span>
<p>Decrevere simul communibus urere flammis.</p>
<p>At gente in Scythica subfixa cadavera truncis</p>
<p>Lenta dies sepelit, putri liquentia tabo.»</p>

<p class = "indent">
<a name = "line13_488" id = "line13_488"> </a>
Talia dum memorant, umbra veniente Sibyllæ,</p>
<span class = "pagenum">113</span>
<p>Autonoe, «Finem hic, inquit, sermonibus adde</p>
<span class = "linenum">490</span>
<p>Alternis! hæc, hæc veri fecunda sacerdos,</p>
<p>Cui tantum patuit rerum, quantum ipse negarit</p>
<p>Plus novisse Deus: me jam comitante tuorum</p>
<p>Tempus abire globo, et pecudes inponere flammis.»</p>

<p class = "indent">
<a name = "line13_494" id = "line13_494"> </a>
At gravida arcanis Cymes anus adtigit ore</p>
<span class = "linenum">495</span>
<p>Postquam sacrificum, delibavitque cruorem,</p>
<p>In decus egregiæ vultus intenta juventæ,</p>
<p>«Ætherea fruerer quum luce, haud segniter, inquit,</p>
<p>Cymæo populis vox nostra sonabat in antro.</p>
<p>Tunc te permixtum seclis rebusque futuris</p>
<span class = "linenum">500</span>
<p>Æneadum cecini. Sed non sat digna mearum</p>
<p>Cura tuis vocum: nec enim conquirere dicta,</p>
<p>Aut servare fuit proavis sollertia vestris.</p>
<p>Verum age, disce, puer, (quando cognoscere cordi est)</p>
<p>Jam tua, deque tuis pendentia Dardana fatis.</p>
<span class = "linenum">505</span>
<p>Namque tibi cerno properatum oracula vitæ</p>
<p>Hinc petere, et patrios visu contingere manes.</p>
<span class = "pagenum">114</span>
<p>Armifero victor patrem ulcisceris Hibero,</p>
<p>Creditus ante annos Marti, ferroque resolves</p>
<p>Gaudia Pœnorum, et missum lætabere bello</p>
<span class = "linenum">510</span>
<p>Omen, Hiberiacis victa Carthagine terris.</p>
<p>Majus ad imperium post hæc capiere, nec ante</p>
<p>Jupiter absistet cura, quam cuncta fugarit</p>
<p>In Libyam bella, et vincendum duxerit ipse</p>
<p>Sidonium tibi rectorem: pudet urbis iniquæ,</p>
<span class = "linenum">515</span>
<p>Quod post hæc decus hoc patriaque domoque carebit.»</p>
<p><a name = "line13_516" id = "line13_516"> </a>
Sic vates, gressumque lacus vertebat ad atros.</p>

<p class = "indent">
<a name = "line13_517" id = "line13_517"> </a>
Tum juvenis, «Quæcumque datur sors durior ævi,</p>
<p>Obnitemur, ait: culpa modo pectora cessent.</p>
<p>Sed, te oro, (quando vitæ tibi causa labores</p>
<span class = "linenum">520</span>
<p>Humanos juvisse fuit) siste, inclita virgo,</p>
<p>Paullisper gressum, et nobis manesque silentum</p>
<p>Enumera, Stygiæque aperi formidinis aulam.»</p>

<p class = "indent">
<a name = "line13_523" id = "line13_523"> </a>
Adnuit illa quidem; sed, «Non optanda recludis</p>
<span class = "pagenum">115</span>
<p>Regna, ait: hic tenebras habitant, volitantque per umbras</p>
<span class = "linenum">525</span>
<p>Innumeri quondam populi: domus omnibus una.</p>
<p>In medio vastum late se tendit inane;</p>
<p>Huc, quidquid terræ, quidquid freta, et igneus aer</p>
<p>Nutrivit primo mundi genitalis ab ævo,</p>
<p>(Mors communis agit) descendunt cuncta: capitque</p>
<span class = "linenum">530</span>
<p>Campus iners, quantum interiit, restatque futurum.</p>

<p class = "indent">
<a name = "line13_531" id = "line13_531"> </a>
«Cingunt regna decem portæ; quarum una receptat</p>
<p>Belligeros, dura Gradivi sorte creatos.</p>

<p class = "indent">
<a name = "line13_533" id = "line13_533"> </a>
«Altera, qui leges posuere atque inclita jura</p>
<p>Gentibus, et primas fundarunt mœnibus urbes.</p>

<span class = "linenum">535</span>
<p class = "indent">
<a name = "line13_535" id = "line13_535"> </a>
«Tertia ruricolas Cereris, justissima turba</p>
<span class = "pagenum">116</span>
<p>Quæ venit ad manes, et fraudum inlæsa veneno.</p>

<p class = "indent">
<a name = "line13_537" id = "line13_537"> </a>
«Exin, qui lætas artes vitæque colendæ</p>
<p>Invenere viam, nec dedignanda parenti</p>
<p>Carmina fuderunt Phœbo, sua limina servant.</p>

<span class = "linenum">540</span>
<p class = "indent">
<a name = "line13_540" id = "line13_540"> </a>
«Proxima, quos venti sævæque hausere procellæ,</p>
<p>Naufraga porta rapit; sic illam nomine dicunt.</p>

<p class = "indent">
<a name = "line13_542" id = "line13_542"> </a>
«Finitima huic, noxa gravido et peccasse fatenti,</p>
<p>Vasta patet populo: pœnas Rhadamanthus in ipso</p>
<p>Expetit introitu, mortemque exercet inanem.</p>

<span class = "linenum">545</span>
<p class = "indent">
<a name = "line13_545" id = "line13_545"> </a>
«Septima femineis reseratur porta catervis,</p>
<p>Liventes ubi casta fovet Proserpina lucos.</p>
<p>Infantum hinc gregibus, versasque ad funera tædas</p>
<p>Passis virginibus, turbæque in limine lucis</p>
<span class = "pagenum">117</span>
<p>Est iter exstinctæ, et vagitu janua nota.</p>

<span class = "linenum">550</span>
<p class = "indent">
<a name = "line13_550" id = "line13_550"> </a>
«Tum, seducta loco, et laxata lucida nocte,</p>
<p>Claustra nitent, quæ secreti per limitis umbram</p>
<p>Elysios ducunt campos: hic turba piorum,</p>
<p>Nec Stygio in regno, cæli nec posta sub axe:</p>
<p>Verum, ultra Oceanum sacro contermina fonti,</p>
<span class = "linenum">555</span>
<p>Lethæos potat latices, oblivia mentis.</p>

<p class = "indent">
<a name = "line13_556" id = "line13_556"> </a>
«Extrema hinc, auro fulgens, jam lucis honorem</p>
<p>Sentit, et admoto splendet ceu sidere lunæ.</p>
<p>Hac animæ cælum repetunt; ac, mille peractis,</p>
<p>Oblitæ Ditem redeunt in corpora, lustris.</p>
<span class = "linenum">560</span>
<p>Has passim nigrum pandens Mors lurida rictum</p>
<p>Itque reditque vias, et portis omnibus errat.</p>

<span class = "pagenum">118</span>
<p class = "indent">
<a name = "line13_562" id = "line13_562"> </a>
«Tum jacet in spatium sine corpore pigra vorago,</p>
<p>Limosique lacus: late exundantibus urit</p>
<p>Ripas sævus aquis Phlegethon, et, turbine anhelo</p>
<span class = "linenum">565</span>
<p>Flammarum resonans, saxosa incendia torquet.</p>
<p>Parte alia torrens Cocytos sanguinis atri</p>
<p>Vorticibus furit, et spumanti gurgite fertur.</p>
<p>At, magnis semper Divis regique Deorum</p>
<p>Jurari dignata palus, picis horrida rivo,</p>
<span class = "linenum">570</span>
<p>Fumiferum volvit Styx inter sulfura limum.</p>
<p>Tristior his Acheron sanie crassoque veneno</p>
<span class = "pagenum">119</span>
<p>Æstuat, et, gelidam eructans cum murmure arenam,</p>
<p>Descendit nigra lentus per stagna palude.</p>
<p>Hanc potat saniem non uno Cerberus ore.</p>
<span class = "linenum">575</span>
<p>Hæc et Tisiphones sunt pocula, et atra Megæra</p>
<p>Hinc sitit, ac nullo rabies restinguitur haustu.</p>
<p>Ultimus erumpit lacrimarum fontibus amnis</p>
<p>Ante aulam, atque aditus, et inexorabile limen.</p>

<p class = "indent">
<a name = "line13_579" id = "line13_579"> </a>
«Quanta cohors, omni stabulante per atria monstro,</p>
<span class = "linenum">580</span>
<p>Excubat, et manes permixto murmure terret!</p>
<p>Luctus edax, Maciesque malis comes addita Morbis,</p>
<p>Et Mæror pastus fletu, et sine sanguine Pallor,</p>
<p>Curæque, Insidiæque, atque hinc queribunda Senectus,</p>
<p>Hinc angens utraque manu sua guttura Livor,</p>
<span class = "linenum">585</span>
<p>Et deforme malum ac sceleri proclivis Egestas,</p>
<p>Errorque infido gressu, et Discordia gaudens</p>
<p>Permiscere fretum cælo: sed et ostia Ditis</p>
<p>Centenis suetus Briareus recludere palmis,</p>
<span class = "pagenum">120</span>
<p>Et Sphinx, virgineos rictus infecta cruore,</p>
<span class = "linenum">590</span>
<p>Scyllaque, Centaurique truces, umbræque Gigantum.</p>
<p>Cerberus hic ruptis peragrat quum Tartara vinclis,</p>
<p>Non ipsa Alecto, nec feta furore Megæra</p>
<p>Audet adire ferum, dum fractis mille catenis</p>
<p>Viperea latrans circumligat ilia cauda.</p>

<span class = "linenum">595</span>
<p class = "indent">
<a name = "line13_595" id = "line13_595"> </a>
«Dextra vasta comas nemorosaque brachia fundit</p>
<p>Taxus, Cocyti rigua frondosior unda.</p>
<p>Hic diræ volucres, pastusque cadavere vultur,</p>
<p>Et multus bubo, ac sparsis strix sanguine pennis,</p>
<p>Harpyiæque fovent nidos, atque omnibus hærent</p>
<span class = "linenum">600</span>
<p>Condensæ foliis: sævit stridoribus arbor.</p>

<p class = "indent">
<a name = "line13_601" id = "line13_601"> </a>
«Has inter formas conjux Junonis Avernæ,</p>
<p>Subgestu residens, cognoscit crimina regum.</p>
<span class = "pagenum">121</span>
<p>Stant vincti, seroque piget sub judice culpæ:</p>
<p>Circumerrant Furiæ, Pœnarumque omnis imago.</p>
<span class = "linenum">605</span>
<p>Quam vellent numquam sceptris fulsisse superbis!</p>
<p>Insultant duro imperio non digna nec æqua</p>
<p>Ad superos passi manes: quæque ante profari</p>
<p>Non licitum vivis, tandem permissa queruntur.</p>
<p>Tunc alius sævis religatur rupe catenis:</p>
<span class = "linenum">610</span>
<p>Ast alius subigit saxum contra ardua montis:</p>
<span class = "pagenum">122</span>
<p>Vipereo domat hunc æterna Megæra flagello.</p>
<p>Talia letiferis restant patienda tyrannis.</p>

<p class = "indent">
<a name = "line13_613" id = "line13_613"> </a>
«Sed te maternos tempus cognoscere vultus,</p>
<p>Cujus prima venit non tardis passibus umbra.</p>
<span class = "linenum">615</span>
<p>Adstabat fecunda Jovis Pomponia furto.</p>
<p>Namque, ubi cognovit Latio surgentia bella</p>
<p>Pœnorum, Venus, insidias anteire laborans</p>
<p>Junonis, fusa sensim per pectora patrem</p>
<p>Implicuit flamma: quæ ni provisa fuissent,</p>
<span class = "linenum">620</span>
<p>Sidonia Iliacas nunc virgo adcenderet aras.»</p>

<p class = "indent">
<a name = "line13_621" id = "line13_621"> </a>
Ergo ubi gustatus cruor, admonuitque Sibyllæ,</p>
<p>Et dedit alternos ambobus noscere vultus,</p>
<p>Sic juvenis prior: «O magni mihi numinis instar,</p>
<span class = "pagenum">123</span>
<p>Cara parens, quam, te ut nobis vidisse liceret,</p>
<span class = "linenum">625</span>
<p>Optassem Stygias vel leto intrare tenebras.</p>
<p>Quæ sors nostra fuit, cui te, quum prima subiret,</p>
<p>Eripuit sine honore dies, et funere carpsit?»</p>

<p class = "indent">
<a name = "line13_628" id = "line13_628"> </a>
Excipit his mater: «Nullos, o nate, labores</p>
<p>Mors habuit nostra: æthereo dum pondere partum</p>
<span class = "linenum">630</span>
<p>Exsolvor, miti dextra Cyllenia proles</p>
<p>Imperio Jovis Elysias deduxit in oras;</p>
<p>Adtribuitque pares sedes, ubi magna moratur</p>
<p>Alcidæ genetrix, ubi sacro munere Leda.</p>

<p class = "indent">
<a name = "line13_634" id = "line13_634"> </a>
«Verum age, nate, tuos ortus, ne bella pavescas</p>
<span class = "linenum">635</span>
<p>Ulla, nec in cælum dubites te tollere factis,</p>
<p>Quando aperire datur nobis, nunc denique disce.</p>
<p>Sola die caperem medio quum forte petitos</p>
<p>Ad requiem somnos, subitus mihi membra ligavit</p>
<span class = "pagenum">124</span>
<p>Amplexus, non ille, meo veniente marito,</p>
<span class = "linenum">640</span>
<p>Adsuetus facilisque mihi: tum luce corusca,</p>
<p>Inplebat quamquam languentia lumina somnus,</p>
<p>Vidi (crede) Jovem: nec me mutata fefellit</p>
<p>Forma Dei, quod, squalentem conversus in anguem,</p>
<p>Ingenti traxit curvata volumina gyro.</p>
<span class = "linenum">645</span>
<p>Sed mihi post partum non ultra ducere vitam</p>
<p>Concessum: heu, quantum gemui, quod spiritus ante,</p>
<p>Hæc tibi quam noscenda darem, discessit in auras!»</p>
<p>His alacer colla amplexu materna petebat;</p>
<p>Umbraque ter frustra per inane petita fefellit.</p>

<span class = "linenum">650</span>
<p class = "indent">
<a name = "line13_650" id = "line13_650"> </a>
Subcedunt simulacra virum concordia, patris</p>
<p>Unanimique simul patrui: ruit ipse per umbram,</p>
<p>Oscula vana petens juvenis, fumoque volucri</p>
<p>Et nebulis similes animas adprendere certat.</p>
<p>«Quis te, care pater, quo stabant Itala regna,</p>
<span class = "linenum">655</span>
<p>Exosus Latium Deus abstulit? Hei mihi! nam cur</p>
<p>Ulla fuere adeo, quibus a te sævus abessem,</p>
<span class = "pagenum">120</span>
<p>Momenta? obposito mutassem pectore mortem.</p>
<p>Quantos funeribus vestris gens Itala passim</p>
<p>Dat gemitus! Tumulus vobis, censente Senatu,</p>
<span class = "linenum">660</span>
<p>Mavortis geminus surgit per gramina campo.»</p>

<p class = "indent">
<a name = "line13_661" id = "line13_661"> </a>
Nec passi plura, in medio sermone loquentis</p>
<p>Sic adeo incipiunt. Prior hæc genitoris imago:</p>
<p>«Ipsa quidem virtus sibimet pulcherrima merces;</p>
<p>Dulce tamen venit ad manes, quum gratia vitæ</p>
<span class = "linenum">665</span>
<p>Durat apud superos, nec edunt oblivia laudem.</p>

<p class = "indent">
<a name = "line13_666" id = "line13_666"> </a>
«Verum age, fare, decus nostrum, te quanta fatiget</p>
<p>Militia. Heu, quoties intrat mea pectora terror,</p>
<p>Quum repeto, quam sævus eas, ubi magna pericla</p>
<p>Contingunt tibi! per nostri, fortissime, leti</p>
<span class = "linenum">670</span>
<p>Obtestor causas, Martis moderare furori.</p>
<p>Sat tibi sint documenta domus! octava terebat</p>
<p>Arentem culmis messem crepitantibus æstas,</p>
<span class = "pagenum">126</span>
<p>Ex quo cuncta mihi calcata, meoque subibat</p>
<p>Germano devexa jugum Tartessia tellus.</p>
<span class = "linenum">675</span>
<p>Nos miseræ muros et tecta renata Sagunto;</p>
<p>Nos dedimus Bætin nullo potare sub hoste.</p>
<p>Nobis indomitus convertit terque quaterque</p>
<p>Germanus terga Hannibalis. Pro barbara numquam</p>
<p>Inpolluta fides! peterem quum victor adesum</p>
<span class = "linenum">680</span>
<p>Cladibus Hasdrubalem; subito venale, cohortes</p>
<p>Hispanæ, vulgus, Libyci quas fecerat auri</p>
<p>Hasdrubal, abrupto liquerunt agmine signa.</p>
<p>Tunc hostis socio desertos milite, multum</p>
<p>Ditior ipse viris, spisso circumdedit orbe.</p>
<span class = "linenum">685</span>
<p>Non segnis nobis nec inultis, nate, peracta est</p>
<p>Illa suprema dies, et laude inclusimuus ævum.»</p>

<p class = "indent">
<a name = "line13_687" id = "line13_687"> </a>
Excipit inde suos frater conjungere casus:</p>
<span class = "pagenum">127</span>
<p>«Excelsæ turris post ultima rebus in artis</p>
<p>Subsidium optaram, supremaque bella ciebam.</p>
<span class = "linenum">690</span>
<p>Fumantes tædas, ac lata incendia passim,</p>
<p>Et mille injecere faces. Nil nomine leti</p>
<p>De Superis queror: haud parvo data membra sepulcro</p>
<p>Nostra cremaverunt in morte hærentibus armis.</p>
<p>Sed me luctus habet, geminæ ne clade ruinæ</p>
<span class = "linenum">695</span>
<p>Cesserit adfusis obpressa Hispania Pœnis.»</p>

<p class = "indent">
<a name = "line13_696" id = "line13_696"> </a>
Contra quæ juvenis turbato fletibus ore:</p>
<p>«Dî, quæso, ut merita est, dignas pro talibus ausis</p>
<p>Carthago expendat pœnas. Sed continet acres</p>
<p>Pyrenes populos, qui, vestro Marte probatus,</p>
<span class = "linenum">700</span>
<p>Excepit fessos, et notis Marcius armis</p>
<p>Subcessit bello: fusos quoque fama ferebat</p>
<p>Victores acie, atque exacta piacula cædis.»</p>
<p>His læti rediere duces loca amœna piorum:</p>
<p>Prosequiturque oculis puer adveneratus euntes.</p>

<span class = "pagenum">128</span>
<span class = "linenum">705</span>
<p class = "indent">
<a name = "line13_705" id = "line13_705"> </a>
Jamque aderat multa vix adnoscendus in umbra</p>
<p>Paullus, et epoto fundebat sanguine verba:</p>
<p>«Lux Italum, cujus spectavi Martia facta,</p>
<p>Multum uno majora viro, descendere nocti,</p>
<p>Atque habitanda semel subigit quis visere regna?»</p>
<span class = "linenum">710</span>
<p>Cui contra tales effundit Scipio voces:</p>
<p>«Armipotens ductor, quam sunt tua fata per Urbem</p>
<p>Lamentata diu! quam pene ruentia tecum</p>
<p>Traxisti ad Stygias Œnotria tecta tenebras.</p>
<p>Tum tibi defuncto tumulum Sidonius hostis</p>
<span class = "linenum">715</span>
<p>Constituit, laudemque tuo quæsivit honore.»</p>
<p>Dumque audit lacrimans hostilia funera Paullus,</p>
<span class = "pagenum">129</span>
<p>Ante oculos jam Flaminius, jam Gracchus, et ægro</p>
<p>Absumtus Cannis stabat Servilius ore.</p>
<p><a name = "line13_719" id = "line13_719"> </a>
Adpellare viros erat ardor, et addere verba:</p>
<span class = "linenum">720</span>
<p>Sed raptabat amor priscos cognoscere manes.</p>

<p class = "indent">
<a name = "line13_721" id = "line13_721"> </a>
Nunc meritum sæva Brutum inmortale securi</p>
<p>Nomen, nunc Superos æquantem laude Camillum,</p>
<p>Nunc auro Curium non umquam cernit amicum.</p>
<p>Ora Sibylla docet venientum, et nomina pandit.</p>

<span class = "linenum">725</span>
<p class = "indent">
<a name = "line13_725" id = "line13_725"> </a>
«Hic fraudes pacis Pyrrhumque a limine portæ</p>
<p>Dejecit, visus orbus. Tulit ille ruentem</p>
<p>Thybridis in ripas regem, solusque revulso</p>
<span class = "pagenum">130</span>
<p>Pone ferox ponte exclusit redeuntia regna.</p>

<p class = "indent">
<a name = "line13_729" id = "line13_729"> </a>
«Si tibi dulce virum, primo qui fœdera bello</p>
<span class = "linenum">730</span>
<p>Phœnicum pepigit, vidisse, hic inclitus ille</p>
<p>Æquoreis victor cum classe Lutatius armis.</p>
<p>Si studium et sævam cognoscere Hamilcaris umbram,</p>
<p>Illa est (cerne procul) cui frons nec morte remissa</p>
<p>Irarum servat rabiem: si jungere cordi est</p>
<span class = "linenum">735</span>
<p>Conloquium, sine gustato det sanguine vocem.»</p>
<p>Atque ubi permissum, et sitiens se inplevit imago,</p>
<p>Sic prior increpitat non miti Scipio vultu:</p>
<p>«Taliane, o fraudum genitor, sunt fœdera vobis?</p>
<p>Aut hæc Sicania pepigisti captus in ora?</p>
<span class = "linenum">740</span>
<p>Bella tuus toto natus contra omnia pacta</p>
<p>Exercet Latio, et, perruptis molibus Alpes</p>
<p>Eluctatus adest, fervet gens Itala Marte</p>
<p>Barbarico, et refluunt obstructi stragibus amnes.»</p>

<p class = "indent">
<a name = "line13_744" id = "line13_744"> </a>
Post quæ Pœnus ait: «Decimum modo cœperat annum</p>
<span class = "pagenum">131</span>
<span class = "linenum">745</span>
<p>Excessisse puer, nostro quum bella Latinis</p>
<p>Concepit jussu; licitum nec fallere Divos</p>
<p>Juratos patri: quod si Laurentia vastat</p>
<p>Nunc igni regna, et Phrygias res vertere tentat,</p>
<p>O pietas, o sancta fides, o vera propago!</p>
<span class = "linenum">750</span>
<p>Atque utinam amissum reparet decus!» Inde citato</p>
<p>Celsus abit gressu, majorque recessit imago.</p>

<p class = "indent">
<a name = "line13_752" id = "line13_752"> </a>
Exin designat vates, qui jura sub armis</p>
<p>Poscenti dederint populo, primique petitas</p>
<p>Miscuerint Italis Piræo litore leges.</p>
<span class = "linenum">755</span>
<p>Lætatur, spectatque virum insatiabilis ora</p>
<p>Scipio, et adpellet cunctos, ni magna sacerdos</p>
<p>Admoneat turbæ innumeræ: «Quot millia toto</p>
<p>Credis in orbe, puer, lustras dum singula visu,</p>
<p>Descendisse Erebo, nullo non tempore abundans</p>
<span class = "linenum">760</span>
<p>Umbrarum huc agitur torrens, vectatque capaci</p>
<p>Agmina mole Charon, et subficit inproba puppis.»</p>

<p class = "indent">
<a name = "line13_762" id = "line13_762"> </a>
Post hæc, ostendens juvenem, sic virgo profatur:</p>
<p>«Hic ille est, tellure vagus qui victor in omni</p>
<span class = "pagenum">132</span>
<p>Cursu signa tulit; cui pervia Bactra Dahæque;</p>
<span class = "linenum">765</span>
<p>Qui Gangem bibit, et Pellæo ponte Niphaten</p>
<p>Adstrinxit; cui stant sacro sua mœnia Nilo.»</p>

<p class = "indent">
<a name = "line13_767" id = "line13_767"> </a>
Incipit Æneades: «Libyci certissima proles</p>
<p>Hammonis, quando exsuperat tua gloria cunctos</p>
<p>Indubitata duces, similique cupidine rerum</p>
<span class = "linenum">770</span>
<p>Pectora nostra calent, quæ te via, fare, superbum</p>
<p>Ad decus et summas laudum perduxerit arces.»</p>
<span class = "pagenum">133</span>
<p>Ille sub hæc: «Turpis lenti sollertia Martis.</p>
<p>Audendo bella expedias: pigra extulit artis</p>
<p>Haud umquam sese virtus; tu magna gerendi</p>
<span class = "linenum">775</span>
<p>Præcipita tempus: mors atra inpendet agenti.»</p>
<p><a name = "line13_776" id = "line13_776"> </a>
Hæc effatus abit. Crœsi mox advolat umbra,</p>
<p>Dives apud superos; sed mors æquarat egenis.</p>

<p class = "indent">
<a name = "line13_778" id = "line13_778"> </a>
Atque hic, Elysio tendentem limite cernens</p>
<p>Effigiem juvenis castam, cui vitta ligabat</p>
<span class = "linenum">780</span>
<p>Purpurea effusos per colla nitentia crines,</p>
<p>«Dic, ait, hic quinam, virgo? nam luce refulget</p>
<p>Præcipua frons sacra viro, multæque sequuntur</p>
<p>Mirantes animæ, et læto clamore frequentant.</p>
<p>Qui vultus! quam, si Stygia non esset in umbra,</p>
<span class = "linenum">785</span>
<p>Dixissem facile esse Deum!» «Non falleris, inquit</p>
<p>Docta comes Triviæ: meruit Deus esse videri,</p>
<span class = "pagenum">134</span>
<p>Et fuit in tanto non parvum pectore numen.</p>
<p>Carmine complexus terram, mare, sidera, manes,</p>
<p>Et cantu Musas et Phœbum æquavit honore.</p>
<span class = "linenum">790</span>
<p>Atque hæc cuncta, prius quam cerneret, ordine terris</p>
<p>Prodidit; ac vestram tulit usque ad sidera Trojam.»</p>
<p>Scipio, perlustrans oculis lætantibus umbram,</p>
<p>«Si nunc fata darent, ut Romula facta per orbem</p>
<p>Hic caneret vates, quanto majora futuros</p>
<span class = "linenum">795</span>
<p>Facta eadem intrarent hoc, inquit, teste nepotes!</p>
<p>Felix Æacida, cui tali contigit ore</p>
<p>Gentibus ostendi! crevit tua carmine virtus.»</p>

<p class = "indent">
<a name = "line13_798" id = "line13_798"> </a>
Sed quæ tanta adeo gratantum turba requirens,</p>
<p>Heroum effigies majoresque adcipit umbras.</p>
<span class = "pagenum">135</span>
<span class = "linenum">800</span>
<p>Inde viro stupet Æacide, stupet Hectore magno,</p>
<p>Ajacisque gradum venerandaque Nestoris ora</p>
<p>Miratur, geminos adspectat lætus Atridas,</p>
<p>Jamque Ithacum, corde æquantem Peleia facta.</p>
<p>Victuram hinc cernit Ledæi Castoris umbram:</p>
<span class = "linenum">805</span>
<p>Alternam lucem peragebat in æthere Pollux.</p>
<p><a name = "line13_806" id = "line13_806"> </a>
Sed subito vultus monstrata Lavinia traxit.</p>
<span class = "pagenum">136</span>
<p>Nam virgo admonuit, tempus cognoscere manes</p>
<p>Femineos, ne cunctantem lux alma vocaret.</p>
<p>«Felix hæc, inquit, Veneris nurus ordine longo</p>
<span class = "linenum">810</span>
<p>Trojugenas junxit sociata prole Latinis.</p>

<p class = "indent">
<a name = "line13_811" id = "line13_811"> </a>
«Vis et Martigenæ thalamos spectare Quirini?</p>
<p>Hersiliam cerne: hirsutos quum sperneret olim</p>
<p>Gens vicina procos, pastori rapta marito</p>
<p>Intravitque casæ, culmique e stramine fultum</p>
<span class = "linenum">815</span>
<p>Pressit læta torum, et soceros revocavit ab armis.</p>
<p>Adspice Carmentis gressus: Evandria mater</p>
<p>Hæc fuit, et vestros tetigit præsaga labores.</p>
<p>Vis et, quos Tanaquil vultus gerat? hæc quoque castæ</p>
<span class = "pagenum">137</span>
<p>Augurio valuit mentis, venturaque dixit</p>
<span class = "linenum">820</span>
<p>Regna viro, et dextros adnovit in alite Divos.</p>

<p class = "indent">
<a name = "line13_821" id = "line13_821"> </a>
«Ecce pudicitiæ Latium decus, inclita leti</p>
<p>Fert frontem atque oculos terræ Lucretia fixos.</p>
<p>Non datur, heu! tibi, Roma, nec est, quod malle deceret,</p>
<p>Hanc laudem retinere diu. Virginia juxta,</p>
<span class = "linenum">825</span>
<p>Cerne, cruentato vulnus sub pectore servat,</p>
<p>Tristia defensi ferro monimenta pudoris,</p>
<p>Et patriam laudat miserando in vulnere dextram.</p>
<p>Illa est, quæ Thybrim, quæ fregit Lydia bella,</p>
<p>Nondum passa marem, quales optabat habere</p>
<span class = "linenum">830</span>
<p>Quondam Roma viros, contemtrix Clœlia sexus.»</p>

<p class = "indent">
<a name = "line13_831" id = "line13_831"> </a>
Quum, subito adspectu turbatus, Scipio poscit,</p>
<p>Quæ pœnæ caussa, et qui sint in crimine manes.</p>
<p>Tum virgo: «Patrios fregit quæ curribus artus,</p>
<p>Et stetit adductis super ora trementia frenis,</p>
<span class = "pagenum">138</span>
<span class = "linenum">835</span>
<p>Tullia, non ullos satis exhaustura labores,</p>
<p>Ardenti Phlegethonte natat: fornacibus atris</p>
<p>Fons rapidus furit, atque ustas sub gurgite cautes</p>
<p>Egerit, et scopulis pulsat flagrantibus ora.</p>
<p>Illa autem, quæ tondetur præcordia rostro</p>
<span class = "linenum">840</span>
<p>Alitis, (en quantum resonat plangentibus alis</p>
<p>Armiger ad pastus rediens Jovis!) hostibus arcem</p>
<p>Virgo (inmane nefas) adamato prodidit auro</p>
<p>Tarpeia, et pactis reseravit claustra Sabinis.</p>
<p>Juxta (nonne vides? neque enim leviora domantur</p>
<span class = "linenum">845</span>
<p>Delicta) inlatrat jejunis faucibus Orthrus,</p>
<p>Armenti quondam custos inmanis Hiberi,</p>
<span class = "pagenum">139</span>
<p>Et morsu petit, et polluto eviscerat ungue.</p>
<p>Nec par pœna tamen sceleri: sacraria Vestæ</p>
<p>Polluit, exsuta sibi virginitate, sacerdos.</p>

<span class = "linenum">850</span>
<p class = "indent">
<a name = "line13_850" id = "line13_850"> </a>
«Sed satis hæc vidisse, satis: mox deinde videnti</p>
<p>Nunc animas tibi, quæ potant oblivia, paucas</p>
<p>In fine enumerasse paro, et reineare tenebris.</p>
<p>Hic Marius (nec multa dies jam restat ituro</p>
<p>Ætheream in lucem) veniet tibi origine parva</p>
<span class = "linenum">855</span>
<p>In longum imperium consul; nec Sulla morari</p>
<span class = "pagenum">140</span>
<p>Jussa potest, aut amne diu potare soporo.</p>
<p>Lux vocat, et nulli Divum mutabile fatum.</p>
<p>Imperium hic primus rapiet: sed gloria culpæ,</p>
<p>Quod reddet solus: nec tanto in nomine quisquam</p>
<span class = "linenum">860</span>
<p>Exsistet, Sullæ qui se velit esse secundum.</p>
<p>Ille, hirta cui subrigitur coma fronte, decorum</p>
<p>Et gratum terris Magnus caput: ille Deum gens,</p>
<p>Stelligerum adtollens apicem, Trojanus Iulo</p>
<p>Cæsar avo; quantas moles, quum sede reclusa</p>
<span class = "linenum">865</span>
<p>Hac tandem erumpent, terraque marique movebunt!</p>
<p>Heu miseri, quoties toto pugnabitur orbe!</p>
<span class = "pagenum">141</span>
<p>Nec leviora lues, quam victus, crimina victor.»</p>

<p class = "indent">
<a name = "line13_868" id = "line13_868"> </a>
Tum juvenis lacrimans: «Restare hæc ordine duro</p>
<p>Lamentor rebus Latiis: sed luce remota</p>
<span class = "linenum">870</span>
<p>Si nulla est venia, et merito mors ipsa laborat,</p>
<p>Perfidiæ Pœnus quibus aut Phlegethontis in undis</p>
<p>Exuret ductor scelus, aut quæ digna renatos</p>
<p>Ales in æternum laniabit morsibus artus?»</p>
<p>«Ne metue, exclamat vates, non vita sequetur</p>
<span class = "linenum">875</span>
<p>Inviolata virum: patria non ossa quiescent.</p>
<p>Namque ubi, fractus opum, magnæ certamine pugnæ</p>
<p>Pertulerit vinci, turpemque orare salutem,</p>
<p>Rursus bella volet Macetum instaurare sub armis.</p>
<span class = "pagenum">142</span>
<p>Damnatusque doli, desertis conjuge fida</p>
<span class = "linenum">880</span>
<p>Et dulci nato, linquet Carthaginis arces,</p>
<p>Atque una profugus lustrabit cærula puppe.</p>
<p>Hinc Cilicis Tauri saxosa cacumina viset.</p>

<p class = "indent">
<a name = "line13_883" id = "line13_883"> </a>
«Proh! quanto levius mortalibus ægra subire</p>
<p>Servitia, atque hiemes, æstusque, fugamque, fretumque,</p>
<span class = "linenum">885</span>
<p>Atque famem, quam posse mori! Post Itala bella</p>
<p>Assyrio famulus regi, falsusque cupiti</p>
<p>Ausoniæ motus, dubio petet æquora velo;</p>
<p>Donec, Prusiacas delatus segniter oras,</p>
<p>Altera servitia inbelli patietur in ævo,</p>
<span class = "linenum">890</span>
<p>Et latebram munus regni. Perstantibus inde</p>
<span class = "pagenum">143</span>
<p>Æneadis, reddique sibi poscentibus hostem,</p>
<p>Pocula furtivo rapiet properata veneno,</p>
<p>Ac tandem terras longa formidine solvet.»</p>

<p class = "indent">
<a name = "line13_894" id = "line13_894"> </a>
Hæc vates, Erebique cavis se reddidit umbris.</p>
<span class = "linenum">895</span>
<p>Tum lætus socios juvenis portumque revisit.</p>
</div>


<hr class = "mid">

<span class = "pagenum">144</span>

<h2><a name = "liber14" id = "liber14">
LIBER DECIMUS QUARTUS.</a></h2>

<hr class = "mid">

<h4><a name = "lib14_arg" id = "lib14_arg">ARGUMENTUM.</a></h4>

<div class = "argument">

<p><span class = "smallcaps">Silius</span> nunc bellum, a Romanis,
Marcello duce, in Sicilia gestum, commemoraturus, primum hujus insulæ
situm, fertilitatem, poetas, veteres incolas (qui fuere Læstrigones,
Cyclopes, Sicani ex Hiberia, Ligures eo ducti a Siculo, Cretenses cohors
Minois, Trojani, Acestes scilicet et Helymus, Messenii ex Peloponneso, a
quibus Zancle dicta est Messana, et Corinthii, quorum imperator Archias
coloniam duxit Syracusas), loca ignibus subterraneis æstuantia, insulas
Æolias, et tria promontoria recenset; <a href =
"#line14_1">1-78</a>.</p>

<p>Tum belli causas et originem tradit. Mortuo enim Hierone, miti rege
ac fido Romanorum socio, regnum ad Hieronymum, nepotem ejus, translatum
erat; puerum, vixdum libertatem, nedum dominationem, modice laturum,
inflatumque adsentationibus eorum, qui illum non Hieronis tantum, sed
Pyrrhi etiam regis, materni avi, meminisse jubebant; <a href =
"#line14_79">79-95</a>.</p>

<p>Qui quum ad Pœnos defecisset, et propter crudelitatem superbiamque
cum omni stirpe regia a conjuratis esset occisus, pars Siculorum Pœnis,
pars Romanis favebat; <a href = "#line14_96">96-109</a>.</p>

<p>In hac turbatione rerum variisque animorum motibus M. Claudius
Marcellus Prætor, qui jam ter consul fuerat, classem in Siciliam
adpellit, et, de discordiis civilibus certior factus, bellum comparat;
<a href = "#line14_110">110-124</a>.</p>

<p>Cum omni exercitu proficiscitur in Leontinos, et facilem ab inbelli
populo victoriam reportat: in qua pugna Asilus, miles Tyrrhenus, Beryam
Pœnum, veterem dominum, jam humi prostratum, adnoscit, et, quia benigne
olim ab eo tractatus erat, a morte revocat; <a href =
"#line14_125">125-177</a>.</p>

<p>Leontinis expugnatis Marcellus movet extemplo castra ad Syracusas, et
legatis, quos præmiserat,
<span class = "pagenum">145</span>
ut pacis conditiones ferrent, re infecta reversis, terra marique urbs
obpugnatur; <a href = "#line14_178">178-191</a>.</p>

<p>Auxilia Syracusanis mittunt duce Grospho Messana, Catane, Camarina,
Hybla, Selinus, Myle, Eryx, Centuripæ, Entella, Thapsos, Acræ, Agyrium,
Tyndaris, Agrigentum, Gela, Halæsa, Palici, Acesta, quique Acim, Hypsam,
Alabim, Achaten, Chrysam, Hipparim, Pantagiam et Symæthum fluvios,
adcolunt, præterea Termæ Himerenses et Henna; <a href =
"#line14_192">192-247</a>.</p>

<p>Romanos contra adjuvant Petræa, Callipolis, Enguion, Hadranum,
Ergetum, Melite, Calacte, Cephalœdis et Tauromenium; <a href =
"#line14_248">248-257</a>.</p>

<p>Reliquæ Siciliæ urbes a Pœnorum partibus stant, Agathyrna, Trogilos,
Facelinæ Dianæ Fanum, Panormos, Herbesos, Naulocha, Morgentia, Menæ,
Amastra, Tisse, Netum, Mutyce, Achætus, Drepane, Helorus, Triocola,
Arbela, Ietas, Tabæ, Cossyra, Mute, Megara, Gaulum; <a href =
"#line14_258">258-276</a>.</p>

<p>Syracusæ ipsæ, quæ ex quatuor urbibus maximis constabant, armatorum
multitudine, muris et in primis magno portu, munitissimæ erant, et
præterea militibus memoria victæ olim Atheniensium classis a ducibus
incenditur animus, plebi autem ab Hippocrate et Epicyde, prætoribus,
Carthagine natis et Pœnis materno genere; <a href =
"#line14_277">277-291</a>.</p>

<p>Marcellus itaque, spe deditionis abscissa, omnem adparatum
obpugnandarum urbium admovet muris, et Cimber turrim Syracusanorum miræ
altitudinis incendio delet; <a href = "#line14_292">292-315</a>.</p>

<p>Omnia vero consilia cœptaque Romanorum disjicit ars unius hominis,
Archimedis, celeberrimi spectatoris cæli siderumque, mirabilioris tamen
inventoris ac machinatoris bellicorum tormentorum operumque, quibus ea,
quæ hostes ingenti mole agunt, ipse perlevi momento ludificatur; <a href
= "#line14_316">316-352</a>.</p>

<p>Interea adventat classis Punica, quæ, juncta Syracusanæ, cum Romana
concurrit; <a href = "#line14_353">353-384</a>.</p>

<p>Inter cunctas naves eminet prætoria Himilconis, qui ipse gubernatorem
Romanum, et mox Taurum, in locum ejus succedentem, sagittis configit;
<a href = "#line14_384">384-407</a>.</p>

<p>In hanc vero navem Corbulo ex turri, navibus pluribus junctis
inposita, ignes conjicit, quibus ubivis diffusis, Himilco, in minus
navigium ope funis delapsus, e manibus hostium effugit; <a href =
"#line14_408">408-451</a>.</p>

<p>Bato gubernator pectus suum gladio transigit; <a href =
"#line14_452">452-461</a>.</p>

<p>Daphnis, formosi pastoris hujus nominis progenies, hauritur flammis;
<a href = "#line14_462">462-476</a>.</p>

<p>Ornytos in adusto transtro natat; <a href =
"#line14_477">477-480</a>. et Scyron aquæ innans rostro navis
transfigitur; <a href = "#line14_481">481-486</a>.</p>

<p>In ipsum quidem Marcellum impetum faciunt Lilæus et Podætus, juvenis
ferox multarumque artium peritissimus: at
<span class = "pagenum">146</span>
illi manus amputantur bipenni, hic hasta transjicitur; <a href =
"#line14_487">487-515</a>.</p>

<p>Parte alia navis Punica, in qua Crantor et Polyphemus vehuntur,
concurrit cum Romana, quæ tandem nimio Pœnorum, in eam inruentium,
pondere depressa mergitur; <a href = "#line14_516">516-559</a>.</p>

<p>Multis deinde navibus jam igni conreptis Himilco fugam capessit, et
capta hostium navigia ad litus ducuntur; <a href =
"#line14_559">559-579</a>.</p>

<p>Hac Romanorum victoria Syracusanis animus frangitur, et urbs jam
facilis captu fuisset, nisi subito intoleranda vis æstus, tempore
autumni in locis natura gravibus, genuisset pestilentiam, qua animi
avertuntur a belli consiliis, et multi Romanorum, Siculorum Pœnorumque
absumuntur; <a href = "#line14_580">580-617</a>.</p>

<p>Mali hujus vi paulatim inminuta, animum recipiunt Romani, et, quia
ferro potius quam morbo mori cupiunt, summo ardore invadunt urbem, quæ
et primo impetu expugnatur; <a href = "#line14_618">618-640</a>.</p>

<p>Victores mœnia ingressi inmensa pretiosarum rerum operumque artis
vetustæ præda potiuntur; <a href = "#line14_641">641-665</a>.</p>

<p>Marcellus autem militibus, ut a cædibus temperent, ædificiisque
parcant tam sacris quam profanis, edicit, et lacrimans miseratur tristem
sortem urbis atque Archimedis, quem in tanto tumultu intentum formis,
quas descripserat in pulvere, miles ignarus, quis esset, interfecerat;
<a href = "#line14_665">665-679</a>.</p>

<p>Certatim deinde lætantur Romani et Syracusani, illi de victoria, hi
de Marcelli humanitate; <a href = "#line14_680">680-684</a>.</p>
</div>

<hr class = "tiny">

<div class = "text">
<p><a name = "line14_1" id = "line14_1"> </a>
<span class = "smallcaps">Flectite</span> nunc vestros, Heliconis
numina, cantus</p>
<p>Ortygiæ pelagus Siculique ad litoris urbes.</p>
<p>Muneris hic vestri labor est, modo Daunia regna</p>
<p>Æneadum, modo Sicanios adcedere portus,</p>
<span class = "pagenum">147</span>
<span class = "linenum">5</span>
<p>Aut Macetum lustrare domos et Achaia rura,</p>
<p>Aut vaga Sardoo vestigia tinguere fluctu,</p>
<p>Vel Tyriæ quondam regnata mapalia genti,</p>
<p>Extremumve diem et terrarum invisere metas.</p>
<p>Sic poscit sparsis Mavors agitatus in oris.</p>
<span class = "linenum">10</span>
<p>Ergo, age, qua litui, qua ducunt bella, sequamur.</p>

<p class = "indent">
Ausoniæ pars magna jacet Trinacria tellus,</p>
<p>Ut semel expugnante Noto et vastantibus undis</p>
<p>Adcepit freta, cæruleo propulsa tridente.</p>
<p>Namque per occultum cæca vi turbinis olim</p>
<span class = "linenum">15</span>
<p>Inpactum pelagus laceratæ viscera terræ</p>
<span class = "pagenum">148</span>
<p>Discidit, et, medio perrumpens arva profundo,</p>
<p>Cum populis pariter convulsas transtulit urbes.</p>
<p>Ex illo, servans rapidus divortia, Nereus</p>
<p>Sævo dividuos conjungi pernegat æstu.</p>
<span class = "linenum">20</span>
<p>Sed spatium, quod dissociat consortia terræ,</p>
<p>Latratus fama est (sic arta intervenit unda)</p>
<p>Et matutinos volucrum tramittere cantus.</p>

<p class = "indent">
Multa solo virtus: jam reddere fœnus aratris,</p>
<p>Jam montes umbrare olea, dare nomina Baccho,</p>
<span class = "linenum">25</span>
<p>Cornipedemque citum lituis generasse ferendis,</p>
<p>Nectare Cecropias Hyblæo adcedere ceras.</p>
<span class = "pagenum">149</span>
<p>Hic et Pæonios arcano sulfure fontes,</p>
<p>Hic Phœbo digna et Musis venerabere vatum</p>
<p>Ora excellentum, sacras qui carmine silvas,</p>
<span class = "linenum">30</span>
<p>Quique Syracosia resonant Helicona Camena.</p>
<span class = "pagenum">150</span>
<p>Promtæ gens linguæ: ast eadem, quum bella cieret,</p>
<p>Portus æquoreis sueta insignire tropæis.</p>

<p class = "indent">
Post dirum Antiphatæ sceptrum et Cyclopia regna,</p>
<p>Vomere verterunt primum nova rura Sicani.</p>
<span class = "linenum">35</span>
<p>Pyrene misit populos, qui nomen ab amne</p>
<p>Adscitum patrio terræ inposuere vacanti.</p>
<p>Mox Ligurum pubes, Siculo ductore, notavit</p>
<p>Possessis bello mutata vocabula regnis.</p>
<p>Nec Cres dedecori fuit adcola: duxerat actos</p>
<span class = "pagenum">151</span>
<span class = "linenum">40</span>
<p>Mœnibus e centum non fausta ad prælia Minos,</p>
<p>Dædaleam repetens pœnam: qui fraude nefanda</p>
<p>Postquam perpetuas judex concessit ad umbras,</p>
<p>Cocalidum insidiis, fesso Minoia turba</p>
<p>Bellandi studio Siculis subsedit in oris.</p>

<span class = "linenum">45</span>
<p class = "indent">
Miscuerunt Phrygiam prolem Trojanus Acestes,</p>
<p>Trojanusque Helymus, structis qui, pube sequuta,</p>
<span class = "pagenum">152</span>
<p>In longum ex sese donarunt nomina muris.</p>
<p>Nec Zanclæa gerunt obscuram mœnia famam,</p>
<p>Dextera quam tribuit posito Saturnia telo.</p>
<span class = "linenum">50</span>
<p>Sed decus Hennæis haud ullum pulchrius oris,</p>
<p>Quam quæ Sisyphio fundavit nomen ab Isthmo,</p>
<p>Et multum ante alias Ephyræis fulget alumnis.</p>
<p>Hic Arethusa suum piscoso fonte receptat</p>
<p>Alpheon, sacræ portantem signa coronæ.</p>

<span class = "pagenum">153</span>
<span class = "linenum">55</span>
<p class = "indent">
At non æquus amat Trinacria Mulciber antra;</p>
<p>Nam Lipare, vastis subter depasta caminis,</p>
<p>Sulfureum vomit exeso de vertice fumum.</p>
<p>Ast Ætna eructat tremefactis cautibus ignis</p>
<p>Inclusi gemitus, pelagique imitata furorem</p>
<span class = "linenum">60</span>
<p>Murmure per cæcos tonat inrequieta fragores</p>
<p>Nocte dieque simul: fonte e Phlegethontis ut atro</p>
<p>Flammarum exundat torrens, piceaque procella</p>
<p>Semiambusta rotat liquefactis saxa cavernis.</p>
<p>Sed quamquam largo flammarum exæstuet intus</p>
<span class = "linenum">65</span>
<p>Turbine, et adsidue subnascens profluat ignis,</p>
<span class = "pagenum">154</span>
<p>Summo cana jugo cohibet (mirabile dictu!)</p>
<p>Vicinam flammis glaciem; æternoque rigore</p>
<p>Ardentes horrent scopuli: stat vertice celsi</p>
<p>Collis hiems, calidaque nivem tegit atra favilla.</p>

<span class = "linenum">70</span>
<p class = "indent">
Quid referam Æolio regnatas nomine terras?</p>
<p>Ventorumque domos, atque addita claustra procellis?</p>
<p>Hic versi penitus Pelopea ad regna Pachyni</p>
<p>Pulsata Ionio respondent saxa profundo;</p>
<p>Hic, contra Libyamque situm Caurosque furentes,</p>
<span class = "linenum">75</span>
<p>Cernit devexas Lilybæon nobile Chelas.</p>
<p>At, qua diversi lateris frons tertia terris</p>
<p>Vergit in Italiam prolato ad litora dorso,</p>
<p>Celsus arenosa tollit se mole Pelorus.</p>

<p class = "indent">
<a name = "line14_79" id = "line14_79"> </a>
His longo mitis placide dominator in ævo</p>
<span class = "pagenum">155</span>
<span class = "linenum">80</span>
<p>Præfuerat terris Hieron, tractare sereno</p>
<p>Imperio vulgum pollens, et pectora nullo</p>
<p>Parentum exagitare metu, pactamque per aras</p>
<p>Haud facilis temerare fidem, socialia jura</p>
<p>Ausoniis multos servarat casta per annos.</p>
<span class = "linenum">85</span>
<p>Verum, ubi fata virum fragili solvere senecta,</p>
<p>Primævo cessit sceptrum exitiale nepoti,</p>
<p>Et placida indomitos adcepit regia mores.</p>
<p>Namque, bis octonis nondum rex præditus annis,</p>
<p>Caligare alto in solio, nec pondera regni</p>
<span class = "linenum">90</span>
<p>Posse pati, et nimium fluxis confidere rebus.</p>
<p>Jamque brevi nullum, delicta tuentibus armis,</p>
<p>Fas notum, ignotumque nefas: vilissima regi</p>
<span class = "pagenum">156</span>
<p>Cura pudor: tam præcipiti materna furori</p>
<p>Pyrrhus origo dabat stimulos, proavique superbum</p>
<span class = "linenum">95</span>
<p>Æacidæ genns, atque æternus carmine Achilles.</p>

<p class = "indent">
<a name = "line14_96" id = "line14_96"> </a>
Ergo ardor subitus Pœnorum incepta fovendi:</p>
<p>Nec sceleri mora: conjungit nova fœdera, pacto,</p>
<p>Cederet ut Siculis victor Sidonius oris.</p>
<p>Sed stabant pœnæ, tumulumque negabat Erinnys,</p>
<span class = "pagenum">157</span>
<span class = "linenum">100</span>
<p>Qua modo pactus erat socium non cernere, terra.</p>
<p>Sævos namque pati fastus, juvenemque cruento</p>
<p>Flagrantem luxu, et miscentem turpia diris,</p>
<p>Haud ultra faciles, quos ira metusque coquebat,</p>
<p>Jurati obtruncant; nec jam modus ensibus: addunt</p>
<span class = "linenum">105</span>
<p>Femineam cædem, atque insontum rapta sororum</p>
<p>Corpora prosternunt ferro; nova sævit in armis</p>
<p>Libertas, jactatque jugum: pars Punica castra,</p>
<p>Pars Italos et nota volunt; nec turba furentum</p>
<p>Defit, quæ neutro sociari fœdere malit.</p>

<span class = "linenum">110</span>
<p class = "indent">
<a name = "line14_110" id = "line14_110"> </a>
Tali Trinacriæ motu, rebusque Sicanis</p>
<p>Exitio regis trepidis, sublimis honore</p>
<p>(Tertia nam Latios renovarat purpura fasces)</p>
<p>Marcellus classem Zanclæis adpulit oris.</p>
<p>Atque ubi cuncta viro, cædesque exposta tyranni,</p>
<span class = "linenum">115</span>
<p>Ambiguæque hominum mentes, Carthaginis arma</p>
<p>Quos teneant, et quanta, locos, quod vulgus amicum</p>
<p>Duret Trojugenis, quantos Arethusa tumores</p>
<p>Concipiat, perstetque suas non pandere portas:</p>
<p>Incumbit bello, ac totam per proxima raptim</p>
<span class = "pagenum">158</span>
<span class = "linenum">120</span>
<p>Armorum effundit flammato pectore pestem.</p>
<p>Non aliter Boreas, Rhodopes a vertice præceps</p>
<p>Quum sese inmisit, decimoque volumine pontum</p>
<p>Expulit in terras, sequitur cum murmure molem</p>
<p>Ejecti maris, et stridentibus adfremit alis.</p>

<span class = "linenum">125</span>
<p class = "indent">
<a name = "line14_125" id = "line14_125"> </a>
Prima Leontinos vastarunt prælia campos,</p>
<p>Regnatam diro quondam Læstrigone terram.</p>
<p>Instabat ductor, cui tarde vincere Graias</p>
<p>Par erat, ac vinci, turmas: ruit æquore toto;</p>
<p>(Femineum credas maribus concurrere vulgum)</p>
<span class = "linenum">130</span>
<p>Et Cereri placitos fecundat sanguine campos.</p>
<span class = "pagenum">159</span>
<p>Sternuntur passim; pedibusque evadere letum</p>
<p>Eripuit rapidus Mavors; ut cuique salutem</p>
<p>Promisit fuga, præveniens dux occupat ense.</p>

<p class = "indent">
«Ite, gregem metite inbellem, ac subcidite ferro,</p>
<span class = "linenum">135</span>
<p>Clamat, cunctantes urguens umbone catervas.</p>
<p>Pigro luctandi studio certamen in umbra</p>
<p>Molle pati docta, et gaudens splendescere olivo,</p>
<p>Stat, mediocre decus vincentum, ignava juventus:</p>
<p>Hæc laus sola datur, si viso vincitis hoste.»</p>
<span class = "linenum">140</span>
<p>Ingruit, audito ductore, exercitus omnis;</p>
<p>Solaque, quod superest secum certamina norunt,</p>
<p>Quis dextra antistet, spoliisque excellat opimis.</p>
<p>Euboici non, per scopulos inlisa Caphareo,</p>
<span class = "pagenum">160</span>
<p>Euripi magis unda furit; pontumve sonantem</p>
<span class = "linenum">145</span>
<p>Ejicit angusto violentius ore Propontis;</p>
<p>Nec fervet majore fretum rapiturque tumultu,</p>
<p>Quod ferit Herculeas extremo Sole columnas.</p>

<p class = "indent">
Mite tamen dextræ decus inter prælia tanta</p>
<p>Enituit fama: miles Tyrrhenus (Asilo</p>
<span class = "linenum">150</span>
<p>Nomen erat), captus quondam ad Trasymena fluenta,</p>
<p>Servitium facile et dominantis mollia jussa</p>
<p>Expertus Beryæ, patrias remearat ad oras</p>
<p>Sponte faventis heri; repetitisque inpiger armis</p>
<p>Tum veteres Siculo casus Mavorte piabat:</p>
<span class = "linenum">155</span>
<p>Atque is, dum medios inter fera prælia miscet,</p>
<p>Inlatus Beryæ, cui, pacta ad regia misso</p>
<p>Pœnorum a populis, sociataque bella gerenti,</p>
<p>Ærato cassis munimine clauserat ora,</p>
<span class = "pagenum">161</span>
<p>Invadit ferro juvenem, trepideque ferentem</p>
<span class = "linenum">160</span>
<p>Instabiles retro gressus prosternit arena.</p>
<p>At miser, audita victoris voce, trementem</p>
<p>Cunctantemque animam Stygia ceu sede reducens,</p>
<p>Cassidis a mento malefidæ vincula rumpit,</p>
<p>Jungebatque preces, atque addere verba parabat.</p>

<span class = "linenum">165</span>
<p class = "indent">
Sed, subito adspectu et noto conterritus ore,</p>
<p>Tyrrhenus ferrumque manu revocavit, et ultro</p>
<p>Talia cum gemitu lacrimis effudit obortis:</p>
<p>«Ne, quæso, supplex lucem dubiusque precare;</p>
<p>Fas hostem servare mihi: multo optimus ille</p>
<span class = "linenum">170</span>
<p>Militiæ, cui postremum est primumque, tueri</p>
<p>Inter bella fidem: tu letum evadere nobis</p>
<p>Das prior, et servas nondum servatus ab hoste.</p>
<span class = "pagenum">162</span>
<p>Haud equidem indignum memet, quæ tristia vidi,</p>
<p>Abnuerim, dignumque iterum in pejora revolvi;</p>
<span class = "linenum">175</span>
<p>Si tibi per medios ignes mediosque per enses</p>
<p>Non dederit mea dextra viam.» Sic fatur, et ultro</p>
<p>Adtollit, vitaque exæquat munera vitæ.</p>

<p class = "indent">
<a name = "line14_178" id = "line14_178"> </a>
At, compos Sicula primum certaminis ora</p>
<p>Cœpti, Marcellus victricia signa, quieto</p>
<span class = "linenum">180</span>
<p>Agmine progrediens, Ephyræa ad mœnia vertit.</p>
<p>Inde Syracosias castris circumdedit arces.</p>
<span class = "pagenum">163</span>
<p>Sed ferri languebat amor: sedare monendo</p>
<p>Pectora cæca virum, atque iras evellere avebat.</p>
<p>Nec (renuant si forte sibi, et si mitia malle</p>
<span class = "linenum">185</span>
<p>Credant esse metum) laxis servatur omissa</p>
<p>Obsidio claustris: quin contra intentior ipse</p>
<p>Invigilat cautis, frontem inperterritus, armis;</p>
<p>Et struit arcana necopina pericula cura.</p>
<p>Haud secus Eridani stagnis ripave Caystri</p>
<span class = "pagenum">164</span>
<span class = "linenum">190</span>
<p>Innatat albus olor, pronoque inmobile corpus</p>
<p>Dat fluvio, et pedibus tacitas eremigat undas.</p>

<p class = "indent">
<a name = "line14_192" id = "line14_192"> </a>
Interea, dum incerta labat sententia clausis,</p>
<p>Exciti populi atque urbes socia arma ferebant:</p>
<p>Incumbens Messana freto, minimumque revulsa</p>
<span class = "linenum">195</span>
<p>Discreta Italia, atque Osco memorabilis ortu:</p>
<p>Tum Catane, nimium ardenti vicina Typhœo,</p>
<p>Et generasse Pios quondam celeberrima Fratres,</p>
<span class = "pagenum">165</span>
<p>Et, cui non licitum fatis, Camarina, moveri.</p>
<p>Tum, quae nectareis vocat ad certamen Hymetton,</p>
<span class = "linenum">200</span>
<p>Audax Hybla, favis, palmæque arbusta Selinus:</p>
<p>Et, justi quondam portus, nunc litore solo</p>
<p>Subsidium infidum fugientibus æquora, Myle.</p>
<p>Nec non altus Eryx, nec non et vertice celso</p>
<span class = "pagenum">166</span>
<p>Centuripæ, largoque virens Entella Lyæo,</p>
<span class = "linenum">205</span>
<p>Entella, Hectoreo dilectum nomen Acestæ.</p>
<p>Non Thapsos, non e tumulis glacialibus Acræ</p>
<p>Defuerunt: Agyrina manus, geminoque Lacone</p>
<p>Tyndaris adtollens sese adfluit: altor equorum</p>
<span class = "pagenum">167</span>
<p>Mille rapit turmam, atque hinnitibus aera flammat,</p>
<span class = "linenum">210</span>
<p>Pulveream volvens Agragas ad inania nubem.</p>

<p class = "indent">
Ductor Grosphus erat, cujus cælata gerebat</p>
<p>Taurum parma trucem, pœnæ monimenta vetustæ.</p>
<p>Ille, ubi torreret subjectis corpora flammis,</p>
<p>Mutabat gemitus mugitibus; actaque veras</p>
<span class = "pagenum">168</span>
<span class = "linenum">215</span>
<p>Credere erat stabulis armenta effundere voces.</p>
<p>Haud inpune quidem: nam diræ conditor artis</p>
<p>Ipse suo moriens inmugit flebile tauro.</p>

<p class = "indent">
Venit, ab amne trahens nomen, Gela; venit Halæsa,</p>
<p>Et, qui præsenti domitant perjura, Palici,</p>
<span class = "linenum">220</span>
<p>Pectora supplicio; Trojanaque venit Acesta;</p>
<p>Quique per Ætnæos Acis petit æquora fines,</p>
<p>Et dulci gratam Nereida perluit unda.</p>
<p>Æmulus ille tuo quondam, Polypheme, calori,</p>
<span class = "pagenum">169</span>
<p>Dum fugit agrestem violenti pectoris iram,</p>
<span class = "linenum">225</span>
<p>In tenues liquefactus aquas evasit et hostem,</p>
<p>Et tibi victricem Galatea inmiscuit undam.</p>
<p>Nec non qui potant Hypsamque Alabimque sonoros,</p>
<p>Et perlucentem splendenti gurgite Achaten:</p>
<p>Qui fontes, vage Chrysa, tuos, et pauperis alvei</p>
<span class = "linenum">230</span>
<p>Hipparin, ac facilem superari gurgite parco</p>
<span class = "pagenum">170</span>
<p>Pantagiam, rapidique colunt vada flava Symæthi.</p>

<p class = "indent">
Litora Thermarum, prisca dotata Camena,</p>
<p>Armavere suos, qua mergitur Himera ponto</p>
<p>Æolio; nam dividuas se scindit in oras;</p>
<span class = "linenum">235</span>
<p>Nec minus occasus petit incita, quam petit ortus.</p>
<p>Nebrodes gemini nutrit divortia fontis,</p>
<p>Quo mons Sicania non surgit ditior umbræ.</p>

<p class = "indent">
Henna Deum lucis sacram dedit ardua dextram:</p>
<span class = "pagenum">171</span>
<p>Hic specus, ingentem laxans telluris hiatum,</p>
<span class = "linenum">240</span>
<p>Cæcum iter ad manes tenebroso limite pandit,</p>
<p>Qua novus ignotas Hymenæus venit in oras.</p>
<p>Hac Stygius quondam, stimulante Cupidine, rector</p>
<p>Ausus adire diem, mæstoque Acheronte relicto</p>
<p>Egit in inlicitas currum per inania terras.</p>
<span class = "linenum">245</span>
<p>Tum rapta præceps Hennæa virgine flexit</p>
<p>Adtonitos cæli visus lucemque paventes</p>
<p>In Styga rursus equos, et prædam condidit umbris.</p>

<p class = "indent">
<a name = "line14_248" id = "line14_248"> </a>
Romanos Petræa duces, Romana petivit</p>
<p>Fœdera Callipolis, lapidosique Enguion arvi,</p>
<span class = "linenum">250</span>
<p>Hadranum, Ergetiumque simul, telaque superba</p>
<span class = "pagenum">172</span>
<p>Lanigera Melite, et litus piscosa Calacte,</p>
<p>Quæque procelloso Cephalœdias ora profundo</p>
<p>Cæruleis horret campis pascentia cete,</p>
<p>Et qui, conreptas sorbentem vorticis haustu,</p>
<span class = "linenum">255</span>
<p>Atque iterum e fundo jaculantem ad sidera, puppes,</p>
<p>Tauromenitana cernunt de sede Charybdim.</p>
<p>Hæc Latium manus et Laurentia signa movebat.</p>

<span class = "pagenum">173</span>
<p class = "indent">
<a name = "line14_258" id = "line14_258"> </a>
Cetera Elissæis aderat gens Sicana votis.</p>
<p>Mille Agathyrna dedit, perflataque Trogilos Austris,</p>
<span class = "linenum">260</span>
<p>Mille Thoanteæ sedes Facelina Dianæ.</p>
<p>Tergemino venit numero fecunda Panormos;</p>
<span class = "pagenum">174</span>
<p>Seu silvis sectere feras; seu retibus æquor</p>
<p>Verrere, seu cælo libeat traxisse volucrem.</p>
<p>Non Herbesos iners, non Naulocha pigra pericli</p>
<span class = "linenum">265</span>
<p>Sederunt; non frondosis Morgentia campis</p>
<p>Abstinuit Marte infido: comitata Menæis</p>
<span class = "pagenum">175</span>
<p>Venit Amastra viris, et parvo nomine Tisse,</p>
<p>Et Netum, et Mutyce, pubesque liquentis Achæti.</p>
<p>Sidonios Drepane, atque undæ clamosus Helorus,</p>
<span class = "linenum">270</span>
<p>Et mox servili vastata Triocala bello,</p>
<p>Sidonios Arbela ferox, et celsus Ietas,</p>
<span class = "pagenum">176</span>
<p>Et bellare Tabas docilis, Cossyraque parva,</p>
<p>Nec major Megara Mute concordibus ausis</p>
<p>Juvere, et strato Gaulum spectabile ponto,</p>
<span class = "linenum">275</span>
<p>Quum sonat Halcyones cantu, nidosque natantes</p>
<p>Inmota gestat, sopitis fluctibus, unda.</p>

<span class = "pagenum">177</span>
<p class = "indent">
<a name = "line14_277" id = "line14_277"> </a>
Ipsa Syracusæ patulos urbs incluta muros</p>
<p>Milite conlecito variisque inpleverat armis.</p>
<p>Ductores facilem inpelli, lætamque tumultus</p>
<span class = "linenum">280</span>
<p>Vaniloquo plebem furiabant insuper ore:</p>
<p>Numquam hoste intratos muros, et quatuor arces,</p>
<p>Et Salaminiacis quantam Eoisque tropæis</p>
<p>Ingenio portus urbs invia fecerit umbram,</p>
<p>Spectatum proavis: ter centum ante ora triremes</p>
<span class = "linenum">285</span>
<p>Unum naufragium, mersasque inpune profundo</p>
<span class = "pagenum">178</span>
<p>Clade pharetrigeri subnixas regis Athenas.</p>
<p>Flammabant vulgum geniti Carthagine fratres,</p>
<p>Pœni matre genus; sed quos, sub crimine pulsus</p>
<p>Urbe Syracosia, Libycis eduxerat oris</p>
<span class = "linenum">290</span>
<p>Trinacrius genitor, geminaque a stirpe parentum</p>
<p>Astus miscebant Tyrios levitate Sicana.</p>

<p class = "indent">
<a name = "line14_292" id = "line14_292"> </a>
Quæ cernens ductor, postquam inmedicabile visum</p>
<p>Seditio, atque ultro bellum surgebat ab hoste,</p>
<p>Testatus Divos Siculorum, amnesque, lacusque,</p>
<span class = "linenum">295</span>
<p>Et fontes, Arethusa, tuos, ad bella vocari</p>
<p>Invitum, quæ sponte diu non sumserit, hostem</p>
<span class = "pagenum">179</span>
<p>Induere arma sibi, telorum turbine vasto</p>
<p>Adgreditur muros, atque armis intonat urbi.</p>
<p>Par omnes simul ira rapit, certantque, ruuntque.</p>
<span class = "linenum">300</span>
<p>Turris, multiplici surgens ad sidera tecto,</p>
<p>Exibat, tabulata decem cui crescere Graius</p>
<p>Fecerat, et multas nemorum consumserat umbras.</p>
<p>Armatam hinc igni pinum et devolvere saxa</p>
<p>Certabant, calidæque picis diffundere pestem.</p>

<span class = "linenum">305</span>
<p class = "indent">
Huic procul ardentem jaculatus lampada Cimber</p>
<p>Conjicit, et lateri telum exitiabile figit.</p>
<p>Pascitur adjuto Vulcanus turbine venti,</p>
<span class = "pagenum">180</span>
<p>Gliscentemque trahens turris per viscera labem,</p>
<p>Perque altam molem, et toties crescentia tecta,</p>
<span class = "linenum">310</span>
<p>Scandit ovans, rapidusque vorat crepitantia flammis</p>
<p>Robora, et, ingenti simul exundante vapore</p>
<p>Ad cælum, victor nitentia culmina lambit.</p>
<p>Inplentur fumo, et nebula caliginis atræ</p>
<p>(Nec cuiquam evasisse datur) ceu fulminis ictu</p>
<span class = "linenum">315</span>
<p>Conreptæ rapido in cineres abiere ruinæ.</p>
<p><a name = "line14_316" id = "line14_316"> </a>
Par contra pelago miseris fortuna carinis.</p>
<p>Namque ubi se propius tectis urbique tulere,</p>
<p>Qua portus muris pacatas adplicat undas,</p>
<p>Inprovisa novo pestis conterruit astu.</p>
<span class = "linenum">320</span>
<p>Trabs fabre teres, atque, erasis undique nodis,</p>
<p>Navali similis malo, præfixa gerebat</p>
<p>Uncæ tela manus: ea celso ex aggere muri</p>
<span class = "pagenum">181</span>
<p>Bellantes curvi rapiebat in aera ferri</p>
<p>Unguibus, et mediam revocata ferebat in urbem.</p>
<span class = "linenum">325</span>
<p>Nec solos vis illa viros, quin sæpe triremem</p>
<p>Belligeræ rapuere trabes, quum desuper actum</p>
<p>Incuterent puppi chalybem morsusque tenaces.</p>
<p>Qui, simul adfixo vicina in robora ferro,</p>
<p>Sustulerant sublime ratem (miserabile visu!),</p>
<span class = "linenum">330</span>
<p>Per subitum rursus laxatis arte catenis</p>
<p>Tanta præcipitem reddebant mole profundo,</p>
<p>Ut totam haurirent undæ cum milite puppem.</p>

<p class = "indent">
His super insidiis angusta foramina murus</p>
<p>Arte cavata dabat, per quæ confundere tela</p>
<span class = "linenum">335</span>
<p>Tutum erat, obposito mittentibus aggere valli.</p>
<p>Nec sine fraude labos, arta ne rursus eodem</p>
<span class = "pagenum">182</span>
<p>Spicula ab hoste via vicibus contorta redirent.</p>
<p>Calliditas Graia, atque astus pollentior armis</p>
<p>Marcellum, tantasque minas, terraque marique</p>
<span class = "linenum">340</span>
<p>Arcebat, stabatque ingens ad mœnia bellum.</p>

<p class = "indent">
Vir fuit Isthmiacis decus inmortale colonis,</p>
<p>Ingenio facile ante alios telluris alumnos,</p>
<p>Nudus opum; sed cui cælum terræque paterent.</p>
<p>Ille novus pluvias Titan ut proderet ortu</p>
<span class = "linenum">345</span>
<p>Fuscatis tristis radiis: ille hæreat, anne</p>
<p>Pendeat instabilis tellus; cur fœdere certo</p>
<p>Hunc adfusa globum Tethys circumliget undis,</p>
<p>Noverat, atque una pelagi lunæque labores,</p>
<p>Et pater Oceanus qua lege effunderet æstus.</p>
<span class = "pagenum">183</span>
<span class = "linenum">350</span>
<p>Non illum mundi numerasse capacis arenas</p>
<p>Vana fides: puppes etiam constructaque saxa</p>
<p>Feminea traxisse ferunt contra ardua dextra.</p>

<p class = "indent">
<a name = "line14_353" id = "line14_353"> </a>
Hic dum Italum ductorem astu Teucrosque fatigat,</p>
<span class = "pagenum">184</span>
<p>Adnabat centum late Sidonia velis</p>
<span class = "linenum">355</span>
<p>Classis subsidio, et scindebat cærula rostris.</p>
<p>Erigitur subitas in spes Arethusia proles,</p>
<p>Adjungitque suas, portu progressa, carinas.</p>
<p>Nec contra Ausonius tonsis aptare lacertos</p>
<p>Addubitat, mersisque celer fodit æquora remis.</p>
<span class = "linenum">360</span>
<p>Verberibus torsere fretum: salis icta frequenti</p>
<p>Albescit pulsu facies, perque æquora late</p>
<p>Spumat canenti sulcatus gurgite limes.</p>
<p>Insultant pariter pelago: ac Neptunia regna</p>
<p>Tempestate nova trepidant: tum vocibus æquor</p>
<span class = "linenum">365</span>
<p>Personat, et clamat scopulis clamoris imago.</p>
<p>Ac jam diffusus vacua bellator in unda</p>
<span class = "pagenum">185</span>
<p>Cornibus ambierat patulos ad prælia fluctus,</p>
<p>Navali claudens humentem indagine campum.</p>

<p class = "indent">
At simili curvata sinu diversa ruebat</p>
<span class = "linenum">370</span>
<p>Classis, et artabat lunato cærula gyro.</p>
<p>Nec mora: terrificis sævæ stridoribus æris,</p>
<p>Per vacuum late cantu resonante profundum,</p>
<p>Incubuere tubæ, quis excitus æquore Triton</p>
<p>Expavit tortæ certantia murmura concbæ.</p>
<span class = "linenum">375</span>
<p>Vix meminere maris; tam vasto ad prælia nisu</p>
<p>Incumbunt proni, positisque in margine puppis</p>
<p>Extremæ plantis nutantes spicula torquent,</p>
<p>Sternitur effusis pelagi media area telis,</p>
<p>Celsaque anhelatis exsurgens ictibus alnus</p>
<span class = "pagenum">186</span>
<span class = "linenum">380</span>
<p>Cærula nigranti findit spumantia sulco.</p>

<p class = "indent">
Ast aliæ latere atque incussi roboris ictu</p>
<p>Detergent remos: aliæ per viscera pinus</p>
<p>Tramissis ipso retinentur vulnere rostris,</p>
<p><a name = "line14_384" id = "line14_384"> </a>
Quo retinent. Medias inter sublimior ibat</p>
<span class = "linenum">385</span>
<p>Terribilis visu puppis, qua nulla per omne</p>
<p>Egressa est Libycis major navalibus ævum.</p>
<p>Sed quater hæc centum numeroso remige pontum</p>
<p>Pulsabat tonsis; veloque superba capaci</p>
<p>Quum rapidum hauriret Borean, et cornibus omnes</p>
<span class = "linenum">390</span>
<p>Conligeret flatus, lento se robore agebat,</p>
<p>Intraret fluctus solis si pulsa lacertis.</p>
<span class = "pagenum">187</span>
<p>Procurrunt levitate agili, docilesque regentis</p>
<p>Audivisse manum, Latio cum milite puppes.</p>

<p class = "indent">
Has ut per lævum venientes æquor Himilco</p>
<span class = "linenum">395</span>
<p>In latus obliquas, jussamque incurrere proram</p>
<p>Conspexit, propere Divis in vota vocatis</p>
<p>Æquoris, intento volucrem de more sagittam</p>
<p>Adsignat nervo: utque oculis libravit in hostem,</p>
<p>Et calamo monstravit iter, diversa relaxans</p>
<span class = "linenum">400</span>
<p>Brachia, deduxit vultu comitante per auras</p>
<p>In vulnus telum, ac residentis puppe magistri</p>
<p>Adfixit plectro dextram; nec deinde regenda</p>
<p>Puppe manus valuit, flectenti inmortua clavo.</p>
<p>Dumque ad opem adcurrit ceu capta navita puppe,</p>
<span class = "linenum">405</span>
<p>Ecce iterum fatoque pari nervoque sagitta,</p>
<p>In medium perlapsa globum, transverberat ictu</p>
<p>Orba gubernacli subeuntem munera Taurum.</p>

<span class = "pagenum">188</span>
<p class = "indent">
<a name = "line14_408" id = "line14_408"> </a>
Inrumpit Cumana ratis, quam Corbulo ductor</p>
<p>Lectaque complebat Stabiarum litore pubes.</p>
<span class = "linenum">410</span>
<p>Numen erat celsæ puppis vicina Dione.</p>
<p>Sed superingestis propior quæ subdita telis</p>
<p>Bella capessebat, media subsedit in unda,</p>
<p>Divisitque fretum: clamantum spumeus ora</p>
<p>Nereus inplet aquis, palmæque, trahente profundo,</p>
<span class = "linenum">415</span>
<p>Luctantum frustra summis in fluctibus exstant.</p>
<p>Hic, audax ira, magno per cærula saltu</p>
<p>Corbulo transgressus (nam textam robore turrim</p>
<span class = "pagenum">189</span>
<p>Adpulerant nexæ ferri compage triremes)</p>
<p>Evadit tabulata super, flammaque comantem</p>
<span class = "linenum">420</span>
<p>Multifida pinum celso de culmine quassat.</p>
<p>Inde atros alacer pastosque bitumine torquet,</p>
<p>Amentante Noto, Pœnorum aplustribus ignes.</p>

<p class = "indent">
Intrat diffusos pestis Vulcania passim,</p>
<p>Atque inplet dispersa foros: trepidatur omisso</p>
<span class = "linenum">425</span>
<p>Summis remigio; sed enim tam rebus in artis</p>
<p>Fama mali nondum tanti penetrarat ad imos.</p>
<p>At rapidus fervor, per pingues unguine tædas</p>
<p>Inlapsus, flammis victricibus insonat alveo.</p>
<p>Qua nondum tamen inpulerat vim Dardana lampas,</p>
<span class = "pagenum">190</span>
<span class = "linenum">430</span>
<p>Parcebatque vapor, saxorum grandine dirus</p>
<p>Arcebat, fatumque ratis retinebat Himilco.</p>
<p>Hic miser, igniferam dum ventilat aere pinum,</p>
<p>Murali saxo per lubrica sanguine transtra</p>
<p>Volvitur in fluctus, Lychæi vulnere, Cydnus.</p>
<span class = "linenum">435</span>
<p>Fax nidore gravi fœdavit comminus auras,</p>
<p>Ambusto instridens pelago. Ferus inde citatum</p>
<p>Missile adorata contorquet Sabrata puppe.</p>
<p>Hammon numen erat Libycæ gentile carinæ,</p>
<p>Cornigeraque sedens spectabat cærula fronte,</p>
<span class = "linenum">440</span>
<p>«Fer, pater, adflictis, fer, ait, Garamantice vates,</p>
<p>Rebus opem, inque Italos da certa effundere tela.»</p>
<p>Has inter voces tremulo venit agmine cornus,</p>
<p>Et Neptunicolæ transverberat ora Telonis.</p>

<span class = "pagenum">191</span>
<p class = "indent">
Urguebant nihilo levius jam in limine mortis,</p>
<span class = "linenum">445</span>
<p>Quos fuga præcipites partem glomerarat in unam</p>
<p>Puppis adhuc vacuam tædæ: sed proxima cursu</p>
<p>Fulmineo populatus inevitabilis ardor</p>
<p>Conreptam flammis involvit ovantibus alnum.</p>
<p>Primus, ope æquorei funis delapsus in undas,</p>
<span class = "linenum">450</span>
<p>Qua nondum Stygios glomerabat Mulciber æstus,</p>
<p>Ambustus socium remis aufertur Himilco.</p>
<p><a name = "line14_452" id = "line14_452"> </a>
Proxima nudarunt miserandi fata Batonis</p>
<p>Desertam ductore ratem: bonus ille per artem</p>
<p>Crudo luctari pelago, atque exire procellas.</p>
<span class = "linenum">455</span>
<p>Idem, quid Boreas, quid vellet crastinus Auster,</p>
<p>Anteibat: nec pervigilem tu fallere vultum,</p>
<span class = "pagenum">192</span>
<p>Obscuro quamvis cursu, Cynosura, valeres.</p>
<p>Is, postquam adversis nullus modus, «Adcipe nostrum,</p>
<p>Hammon, sanguinem, ait, spectator cladis iniquæ.»</p>
<span class = "linenum">460</span>
<p>Atque, acto in pectus gladio, dextra inde cruorem</p>
<p>Excipit, et large sacra inter cornua fundit.</p>

<p class = "indent">
<a name = "line14_462" id = "line14_462"> </a>
Hos inter Daphnis, deductum ab origine nomen</p>
<p>Antiqua, fuit infelix, cui linquere saltus,</p>
<p>Et mutare casas infido marmore visum.</p>
<span class = "linenum">465</span>
<p>At princeps generis quanto majora paravit</p>
<p>Intra pastorem sibi nomina! Daphnin amarunt</p>
<p>Sicelides Musæ: dexter donavit avena</p>
<p>Phœbus Castalia, et jussit, projectus in herba</p>
<span class = "pagenum">193</span>
<p>Si quando caneret, lætos per prata, per arva</p>
<span class = "linenum">470</span>
<p>Ad Daphnin properare greges, rivosque silere.</p>
<p>Ille ubi, septena modulatus arundine carmen,</p>
<p>Mulcebat silvas, non umquam tempore eodem</p>
<p>Siren adsuetos effudit in æquore cantus;</p>
<p>Scyllæi tacuere canes; stetit atra Charybdis;</p>
<span class = "linenum">475</span>
<p>Et lætus scopulis audivit jubila Cyclops.</p>
<p>Progeniem hauserunt et nomen amabile flammæ.</p>

<p class = "indent">
<a name = "line14_477" id = "line14_477"> </a>
Innatat ecce super transtris fumantibus asper</p>
<p>Ornytos, ac longam sibimet facit æquore mortem;</p>
<p>Qualis Oiliades, fulmen jaculante Minerva,</p>
<span class = "pagenum">194</span>
<span class = "linenum">480</span>
<p>Surgentes domuit fluctus ardentibus ulnis.</p>
<p><a name = "line14_481" id = "line14_481"> </a>
Transigitur valida medius, dum se adlevat, alni</p>
<p>Cuspide Marmarides Scyron: pars subnatat unda</p>
<p>Membrorum, pars exstat aquis; totumque per æquor</p>
<p>Portatur, rigido (miserandum) inmortua rostro.</p>
<span class = "linenum">485</span>
<p>Adcelerant puppes utrimque, atque ora ruentum</p>
<p>Sanguinei feriunt remorum adspergine rores.</p>
<p><a name = "line14_487" id = "line14_487"> </a>
Ipse adeo senis ductor Rhœteius ibat</p>
<p>Pulsibus, et valido superabat remige ventos.</p>
<p>Quam rapidis puppem manibus frenare Lilæus</p>
<span class = "linenum">490</span>
<p>Dum tentat, sæva truncatur membra bipenni,</p>
<p>Ac fert hærentes trabibus ratis incita palmas.</p>

<p class = "indent">
Sicania Æoliden portabant transtra Podætum.</p>
<p>Hic, ævo quamquam nondum excessisset ephebos</p>
<span class = "pagenum">195</span>
<p>Seu lævi traxere Dei, seu fervida corda</p>
<span class = "linenum">495</span>
<p>(Nec sat maturus laudum) bellique cupido,</p>
<p>Arma puer niveis aptarat picta lacertis,</p>
<p>Et freta gaudebat celsa turbare Chimæra.</p>
<p>Jamque super Rutula, super et Garamantide pinu</p>
<p>Ibat ovans, melior remo meliorque sagitta:</p>
<span class = "linenum">500</span>
<p>Et jam turrigerum demerserat æquore Nessum;</p>
<p>(Heu puero malesuada rudi nova gloria pugnæ!)</p>
<p>Dum cristam galeæ trucis exuviasque precatur</p>
<p>De duce Marcello Superos temerarius, hasta.</p>
<p>Excepit raptim vulnus letale remissa.</p>
<span class = "linenum">505</span>
<p>Proh! qualis! seu splendentem sub sidera nisu</p>
<p>Exigeret discum, jaculo seu nubila supra</p>
<p>Surgeret, aligeras ferret seu pulvere plantas</p>
<p>Vix tacto, vel dimensi spatia inproba campi</p>
<span class = "pagenum">196</span>
<p>Transiret velox saltu, decuere labores.</p>
<span class = "linenum">510</span>
<p>Sat prorsus, sat erat decoris discrimine tuto,</p>
<p>Sat laudis: cur fata, puer, majora petebas?</p>
<p>Illum, ubi labentem pepulerunt tela sub undas,</p>
<p>Ossa Syracosio fraudatum naufraga busto,</p>
<p>Fleverunt freta, fleverunt Cyclopia saxa,</p>
<span class = "linenum">515</span>
<p>Et Cyane, et Anapus, et Ortygie Arethusa.</p>

<p class = "indent">
<a name = "line14_516" id = "line14_516"> </a>
Parte alia Perseus (puppem hanc Tiberinus agebat)</p>
<p>Quaque vehebatur Crantor Sidonius, Io</p>
<p>Concurrunt: injecta ligant hinc vincula ferri,</p>
<p>Atque illinc, steteruntque rates ad prælia nexæ.</p>
<span class = "linenum">520</span>
<p>Nec jaculo aut longe certatur arundine fusa:</p>
<p>Comminus et gladio terrestria prælia miscent.</p>
<span class = "pagenum">197</span>
<p>Perrumpunt Itali, qua cædes prima reclusit,</p>
<p>Monstravitque viam: vastas et mole catenas</p>
<p>Hortatur socios et vincla abrumpere ferri,</p>
<span class = "linenum">525</span>
<p>Ac parat hostili resoluta puppe receptos</p>
<p>Avehere, et paribus pelago diducere ab armis.</p>

<p class = "indent">
Ætnæo Polyphemus erat nutritus in antro;</p>
<p>Atque inde antiquæ nomen feritatis amabat.</p>
<p>Ubera præbuerat parvo lupa: corporis alti</p>
<span class = "linenum">530</span>
<p>Terribilis moles, mens aspera, vultus in ira</p>
<p>Semper, et ad cædes Cyclopia corde libido.</p>
<p>Isque relaxatis membrorum pondere vinclis</p>
<p>Inpulerat puppim, et mergebat gurgite tonsas,</p>
<p>Duxissetque ratem, pressa Laronius hasta</p>
<span class = "linenum">535</span>
<p>Ni propere duro nitentem exsurgere velox</p>
<p>Adfixet transtro: vix morte incepta remittit.</p>
<span class = "pagenum">198</span>
<p>Namque manus servat dum suetos languida ductus,</p>
<p>Ignavum summa traxit super æquora remum.</p>
<p>Perculsi cuneo Pœni densentur in unum,</p>
<span class = "linenum">540</span>
<p>Quod caret hoste, latus; subito quum pondere victus,</p>
<p>Insiliente mari, submergitur alveus undis.</p>

<p class = "indent">
Scuta virum, cristæque, et inerti spicula ferro,</p>
<p>Tutelæque Deum fluitant: hic robore fracto</p>
<p>Pugnat inops chalybis, seseque in prælia rursus</p>
<span class = "linenum">545</span>
<p>Armat naufragio: remis male fervidus ille</p>
<p>Festinat spoliare ratem, discrimine nullo</p>
<p>Nautarum interdum convulsa sedilia torquens.</p>
<p>Non plectro ratis, aut frangendæ in vulnera proræ</p>
<p>Parcitur, et pelago repetuntur nantia tela.</p>
<span class = "linenum">550</span>
<p>Vulneribus patulis intrat mare: mox sua ponto.</p>
<p>Singultante anima propulsa refunditur unda.</p>

<span class = "pagenum">199</span>
<p class = "indent">
Nec desunt, qui conreptos amplexibus artis</p>
<p>Inmergant pelago, et, jaculis cessantibus, hostem</p>
<p>Morte sua perimant: remeantum gurgite mentes</p>
<span class = "linenum">555</span>
<p>Crudescunt, ac pro ferro stat fluctibus uti.</p>
<p>Haurit sanguineus contorta cadavera vortex.</p>
<p>Hinc clamor, gemitus illinc, mortesque, fugæque,</p>
<p>Remorumque fragor, flictuque sonantia rostra.</p>
<p><a name = "line14_559" id = "line14_559"> </a>
Perfusum bello fervet mare: fessus acerbis</p>
<span class = "pagenum">200</span>
<span class = "linenum">560</span>
<p>Terga fuga celeri Libyæ convertit ad oras,</p>
<p>Exigua sese furatus Himilco carina.</p>

<p class = "indent">
Concessere mari tandem Graiusque Libysque,</p>
<p>Et jam captivæ vinclis ad litora longo</p>
<p>Ordine ducuntur puppes; flagrantibus alto</p>
<span class = "linenum">565</span>
<p>Stant aliæ tædis: splendet lucente profundo</p>
<p>Mulciber, et tremula vibratur imagine pontus.</p>
<p>Ardet nota fretis Cyane, pennataque Siren.</p>
<p>Ardet et Europe nivei sub imagine tauri</p>
<p>Vecta Jovi, ac prenso tramittens æquora cornu;</p>
<span class = "pagenum">201</span>
<span class = "linenum">570</span>
<p>Et quæ, fusa comas; curvum per cærula piscem</p>
<p>Nereis humenti moderatur roscida freno.</p>
<p>Uritur undivagus Python, et corniger Hammon,</p>
<p>Et, quæ Sidonios vultus portabat Elissæ,</p>
<p>Bis ternis ratis ordinibus grassata per undas.</p>
<span class = "linenum">575</span>
<p>At vinclis trahitur cognata in litora Anapus,</p>
<p>Gorgoneasque ferens ad sidera Pegasus alas.</p>
<p>Ducitur et Libyæ puppis signata figuram,</p>
<p>Et Triton captivus, et ardua rupibus Ætne,</p>
<p>Spirantis rogus Enceladi, Cadmeaque Sidon.</p>

<span class = "pagenum">202</span>
<span class = "linenum">580</span>
<p class = "indent">
<a name = "line14_580" id = "line14_580"> </a>
Nec mora, quin trepidos hac clade inrumpere muros</p>
<p>Signaque ferre Deum templis jam jamque fuisset,</p>
<p>Ni subito inportuna lues inimicaque pestis,</p>
<p>Invidia Divum pelagique labore, parata,</p>
<p>Polluto, miseris rapuisset gaudia, cælo.</p>
<span class = "linenum">585</span>
<p>Criniger æstiferis Titan fervoribus auras,</p>
<p>Et patulam Cyanen lateque palustribus undis</p>
<p>Stagnantem Stygio Cocyti obplevit odore,</p>
<p>Temporaque auctumni, lætis florentia donis,</p>
<span class = "pagenum">203</span>
<p>Fœdavit, rapidoque adcendit fulminis igni.</p>
<span class = "linenum">590</span>
<p>Fumabat crassus nebulis caliginis aer:</p>
<p>Squalebat tellus, vitiato fervida dorso;</p>
<p>Nec victum dabat, aut ullas languentibus umbras;</p>
<p>Atque ater picea vapor exspirabat in æthra.</p>

<p class = "indent">
Vim primi sensere canes: mox nubibus atris</p>
<span class = "linenum">595</span>
<p>Fluxit deficiens penna labente volucris:</p>
<p>Inde feræ silvis sterni: tum serpere labes</p>
<p>Tartarea, atque haustis populari castra maniplis.</p>
<p>Arebat lingua, et gelidus per viscera sudor</p>
<p>Corpore manabat tremulo: descendere fauces</p>
<span class = "linenum">600</span>
<p>Abnuerant siccæ jussorum alimenta ciborum.</p>
<span class = "pagenum">204</span>
<p>Aspera pulmonem tussis quatit, et per anhela</p>
<p>Igneus efflatur sitientum spiritus ora.</p>
<p>Lumina, ferre gravem vix subficientia lucem,</p>
<p>Unca nare jacent, saniesque inmixta cruore</p>
<span class = "linenum">605</span>
<p>Exspuitur, membrisque cutis tegit ossa peresis.</p>
<p>Heu dolor! insignis notis bellator in armis</p>
<p>Ignavo rapitur leto! jactantur in ignem</p>
<p>Dona superba virum, multo Mavorte parata!</p>

<p class = "indent">
Subcubuit medicina malis: cumulantur acervo</p>
<span class = "linenum">610</span>
<p>Labentum, et magno cineres sese aggere tollunt.</p>
<p>Passim etiam deserta jacent inhumataque late</p>
<p>Corpora, pestiferos tetigisse timentibus artus.</p>
<p>Serpit pascendo crescens Acherusia pestis,</p>
<span class = "pagenum">205</span>
<p>Nec leviore quatit Trinacria mœnia luctu,</p>
<span class = "linenum">615</span>
<p>Pœnorumque parem castris fert atra laborem.</p>
<p>Æquato par exitio, et communis ubique</p>
<p>Ira Deum, atque eadem leti versatur imago.</p>

<p class = "indent">
<a name = "line14_618" id = "line14_618"> </a>
Nulla tamen Latios fregit vis dura malorum,</p>
<p>Incolumi ductore, viros, clademque rependit</p>
<span class = "linenum">620</span>
<p>Unum inter strages tutum caput: ut gravis ergo</p>
<p>Primum letiferos repressit Sirius æstus,</p>
<p>Et minuere avidæ mortis contagia pestes;</p>
<p>Ceu, sidente Noto quum se maria alta reponunt,</p>
<p>Propulsa invadit piscator cærula cymba;</p>
<span class = "linenum">625</span>
<p>Sic tandem ereptam morbis grassantibus armat</p>
<p>Marcellus pubem, lustratis rite maniplis.</p>

<p class = "indent">
Circumstant alacres signa, auditisque tubarum</p>
<p>Respirant læti clangoribus: itur in hostem;</p>
<p>Et, si fata ferant, juvat inter prælia ferro</p>
<span class = "linenum">630</span>
<p>Posse mori: socium miseret, qui sorte pudenda</p>
<p>In morem pecudum effudere cubilibus atris</p>
<p>Inlaudatam animam; tumulos inhonoraque busta</p>
<span class = "pagenum">206</span>
<p>Respiciunt, et, vel nullo jacuisse sepulcro,</p>
<p>Quam debellari morbis, placet. Ardua primus</p>
<span class = "linenum">635</span>
<p>Ad muros dux signa rapit: tenuata jacendo</p>
<p>Et macie galeis abscondunt ora, malusque,</p>
<p>Ne sit spes hosti, velatur casside pallor.</p>
<p>Infundunt rapidum convulsis mœnibus agmen,</p>
<p>Condensique ruunt: tot bellis invia tecta,</p>
<span class = "linenum">640</span>
<p>Totque uno introitu capiuntur militis arces.</p>

<p class = "indent">
<a name = "line14_641" id = "line14_641"> </a>
Totum, qua vehitur Titan, non ulla per orbem</p>
<p>Tum sese Isthmiacis æquassent oppida tectis.</p>
<p>Tot delubra Deum, totque intra mœnia portus;</p>
<span class = "pagenum">207</span>
<p>Adde fora, et celsis subgesta theatra columnis,</p>
<span class = "linenum">645</span>
<p>Certantesque mari moles; adde ordine longo</p>
<p>Innumeras spatioque domos æquare superbas</p>
<p>Rura: quid, inclusos porrecto limite longis</p>
<p>Porticibus, sacros juvenum certamine lucos?</p>
<p>Quid tot captivis fulgentia culmina rostris;</p>
<span class = "pagenum">208</span>
<span class = "linenum">650</span>
<p>Armaque fixa Deis, aut quæ Marathonius hostis</p>
<p>Perdidit, aut Libya quæ sunt advecta subacta?</p>
<p>Hic Agathocleis sedes ornata tropæis:</p>
<p>Hic mites Hieronis opes: hic sancta vetustas</p>
<p>Artificum manibus: non usquam clarior illo</p>
<span class = "pagenum">209</span>
<span class = "linenum">655</span>
<p>Gloria picturæ seclo: non æra juvabat</p>
<p>Quem adcire ex Ephyre: fulvo certaverit auro</p>
<span class = "pagenum">210</span>
<p>Vestis, spirantes referens subtemine vultus,</p>
<span class = "pagenum">211</span>
<p>Quæ radio cælat Babylon, vel murice picto</p>
<p>Læta Tyros, quæque Attalicis variata per artem</p>
<span class = "linenum">660</span>
<p>Aulæis scribuntur acu, aut Memphitide tela.</p>

<p class = "indent">
Jam simul argento fulgentia pocula, mixta</p>
<p>Quîs gemma quæsitus honos, simulacra Deorum</p>
<p>Numen ab arte datum servantia: munera rubri</p>
<p>Præterea ponti, depexaque vellera ramis,</p>
<span class = "linenum">665</span>
<p><a name = "line14_665" id = "line14_665"> </a>
Femineus labor. His tectis opibusque potitus</p>
<span class = "pagenum">212</span>
<p>Ausonius ductor, postquam sublimis ab alto</p>
<p>Aggere despexit trepidam clangoribus urbem,</p>
<p>Inque suo positum nutu, stent mœnia regum,</p>
<p>An nullos oriens videat lux crastina muros,</p>
<span class = "linenum">670</span>
<p>Ingemuit nimium juris, tantumque licere</p>
<p>Horruit, et, propere revocata militis ira,</p>
<p>Jussit stare domos, indulgens templa vetustis</p>
<p>Incolere atque habitare Deis: sic parcere victis</p>
<p>Pro præda fuit, et sese contenta, nec ullo</p>
<span class = "linenum">675</span>
<p>Sanguine pollutis plausit Victoria pennis.</p>
<p>Tu quoque, ductoris lacrimas memorande tulisti</p>
<span class = "pagenum">213</span>
<p>Defensor patriæ, meditantem in pulvere formas,</p>
<p>Nec turbatum animi, tanta feriente ruina.</p>

<p class = "indent">
At reliquum vulgus, resoluta in gaudia mente,</p>
<span class = "linenum">680</span>
<p><a name = "line14_680" id = "line14_680"> </a>
Certarunt victi victoribus: æmulus ipse</p>
<span class = "pagenum">214</span>
<p>Ingenii Superum servando condidit urbem.</p>
<p>Ergo exstat seclis, stabitque insigne tropæum,</p>
<p>Et dabit antiquos ductorum noscere mores.</p>
<p>Felices populi! si, quondam ut bella solebant,</p>
<span class = "linenum">685</span>
<p>Nunc quoque inexhaustas pax nostra relinqueret urbes.</p>
<p>At ni cura viri, qui nunc dedit otia mundo,</p>
<p>Effrenum arceret populandi cuncta furorem,</p>
<p>Nudassent avidæ terrasque fretumque rapinæ.</p>
</div>



<hr class = "mid">

<span class = "pagenum">215</span>

<h2><a name = "liber15" id = "liber15">
LIBER DECIMUS QUINTUS.</a></h2>

<hr class = "mid">

<h4><a name = "lib15_arg" id = "lib15_arg">ARGUMENTUM.</a></h4>

<div class = "argument">

<p><span class = "smallcaps">Cnæo</span> et Publio Scipionibus in
Hispania cæsis, Senatus Rom. de duce, qui in eorum subcedat locum,
deligendo consilia agitat, precibusque ad Deos fusis solliciti
exspectant Patres, ut, qui imperium in Hispaniam audeant adcipere,
nomina profiteantur; <a href = "#line15_1">1-9</a>.</p>

<p>P. Cornelius Scipio, Publii, qui in Hispania ceciderat, filius,
quatuor et viginti ferme annos natus, illud quidem petere gestit, ut
patris patruique necem ulciscatur; sed absterretur consiliis cognatorum,
qui juvenilem respiciunt ætatem, horrentque et funestam domus fortunam,
et gentem terramque mali ominis, ubi inter sepulcra parentis ac patrui
res gerendæ sint, et hostes, qui duos summos imperatores devicerint
animosque conlegerint secundo Marte; <a href =
"#line15_10">10-17</a>.</p>

<p>Juveni in inpluvio domus sub lauri umbra hæc secum reputanti
fluctuantique animo subito per aerem adlapsæ <i>Voluptas</i> ac
<i>Virtus</i> diverso oris vestisque habitu adparent, et utraque dat
operam, ut eam blande adpellando deleniat; <a href =
"#line15_18">18-31</a>.</p>

<p>Voluptas, argumentis ex Epicureorum disciplina petitis, dissuadet
militiam, vitamque mollem, otiosam, bellicis publicisque negotiis,
periculis ac curis vacuam, omnibusque voluptatibus diffluentem
commendat; <a href = "#line15_32">32-67</a>.</p>

<p>Virtus contra, secundum doctrinam Stoicorum, de divina animi humani
origine, de hominum præ ceteris animalibus præstantia, de inani brevique
voluptatis fructu et malis, quæ inde nascantur, de veris ac perennibus
præmiis virtuti propositis, disputat, et ad studium laudis patriæque
defensionem exhortatur; <a href = "#line15_68">68-120</a>.</p>

<p>Hæc præcepta juveni adrident, et Voluptas irata in nubes se tollit;
<a href = "#line15_121">121-128</a>.</p>

<p>Scipio igitur, Virtutis instinctus monitis, imperium,
<span class = "pagenum">216</span>
quod nemo sibi deposcere audet, palam profitetur se petere, et ora in se
convertit omnium, qui patrem ejus aut patruum revixisse et renatum sibi
opinantur; <a href = "#line15_129">129-134</a>.</p>

<p>Impetus quidem animorum et ardor mox residet, silentio orto ac tacita
cogitatione, quanta moles rerum quantumque imperium ætati haudquaquam
maturæ permittatur: sed eum excitant rursus fausta omina anguis
occidentem versus per aerem volantis, et tonitru, quo cælum bis terque
contremit; <a href = "#line15_135">135-145</a>.</p>

<p>Iis confirmati omnes Scipioni imperium esse in Hispania jubent, et
certatim dant nomina; <a href = "#line15_146">146-151</a>.</p>

<p>Ille itaque, precibus ad Neptunum missis, cum classe oram Tusci
Ligusticique maris, Alpes ac Gallicum sinum, et deinde Pyrenei promont.
et Emporias prætervectus, Tarraconem proficiscitur, ubi naves subduci
jubet; <a href = "#line15_152">152-179</a>.</p>

<p>Ibidem ei in somno obfertur species parentis, qui filio vehementer
auctor est, ut prius quam tres Pœnorum duces, qui trifariam exercitus in
diversissimas regiones distraxerint, castra conjungant, Carthaginem
Novam obpugnet, urbem opulentissimam omnium in Hispania, ac insignem
præterea portu, celso situ et ubertate agrorum; <a href =
"#line15_180">180-199</a>.</p>

<p>Eo itaque raptim ducitur agmen, eodemque tempore, quo ad mœnia subit,
C.&nbsp;Lælius cum classe intrat portum; <a href =
"#line15_200">200-231</a>.</p>

<p>Contra Aris, Pœnorum dux, arcem militibus insidet, et urbs potissimum
altitudine murorum defenditur: raræ enim scalæ iis æquari possunt, et,
quo quæque altiores, eo infirmiores sunt, ipsoque hominum, qui
adscendunt, onere franguntur; <a href = "#line15_232">232-236</a>.</p>

<p>Verum Scipio, ubi comperit, æstum decedere, et, qua parte stagnum
claudat urbem, facilem per illud pedibus ad mœnia transitum dari, eo
secum armatos ducit, et, nulla ibi hostium statione aut custodia
obposita, sine certamine Carthaginem uno die capit; <a href =
"#line15_237">237-250</a>.</p>

<p>Postridie Neptuno Jovique tauros mactat, et militibus, prout cuique
meritum virtusque fuerat, ante omnes vero C.&nbsp;Lælio, dat dona;
<a href = "#line15_251">251-262</a>.</p>

<p>Tum prædam dividit, et adultam virginem eximia forma principi
Hispaniæ adolescenti, cui ea desponsa erat, inviolatam reddit: quæ
continentia ac benignitas in convivio amplissimis a Lælio laudibus
celebratur; <a href = "#line15_263">263-285</a>.</p>

<p>Interea Philippus, Macedonum rex, fœdere cum Pœnis Acarnanibusque
junctus, bellum infert Ætolis, sociis Romanorum, subitamque expeditionem
facit in fines Epiri, Illyrici ac Græciæ; <a href =
"#line15_286">286-311</a>.</p>

<p>Idem tamen sæpius in Macedoniam, a Dardanis aliisque hostibus
infestatam, retro concedit, nec nisi finitimam Græciam bello vexat,
donec, terra marique a Romanis victus,
<span class = "pagenum">217</span>
pacem petere cogitur; <a href = "#line15_312">312-319</a>.</p>

<p>Eodem tempore Tarentus per proditionem recipitur a Fabio Maximo, in
cujus exercitu erat frater mulierculæ, quam præfectus præsidii perdite
amabat; <a href = "#line15_320">320-333</a>.</p>

<p>Anno autem insequenti in Apulia cæditur M.&nbsp;Claudius Marcellus
consul et vir fortissimus, qui, si diutius vixisset, Scipioni forte
gloriam eripuisset confecti belli; <a href =
"#line15_334">334-342</a>.</p>

<p>Is, tumulum inter Punica et Romana castra occupandum ratus, ipse eo
cum T.&nbsp;Quinctio Crispino conlega, M.&nbsp;Marcello filio paucisque
equitibus, non perturbatus malo omine, speculatum proficiscitur; <a href
= "#line15_343">343-365</a>.</p>

<p>Ab tergo deinde circumventus a Numidis, qui ex insidiis
consurrexerant, fortissime pugnat, et forsan evasisset e manibus
hostium, nisi saucium vidisset filium: sed adtonito ea specie arma
excidunt e manibus, et mox transfixus lancea prolabitur ex equo; <a href
= "#line15_366">366-380</a>.</p>

<p>Inventum Marcelli corpus Hannibal comburendum curat, tantumque virum
honore solemni ac laudatione prosequitur; <a href =
"#line15_381">381-398</a>.</p>

<p>Quæ dum in Italia aguntur, fama captæ Carthaginis Novæ terrorem
incutit Hispaniæ populis, et tres Pœnorum duces omnem salutis spem in eo
positam putant, ut exercitus in unum omnes contrahantur; <a href =
"#line15_399">399-409</a>.</p>

<p>Proximus Scipioni est Hasdrubal, Hannibalis frater, qui, quum forte
primordia Carthaginis veteris sacris epulisque celebranda instituisset,
turbatur Romanorum adventu, et in castra trepide confugit; <a href =
"#line15_410">410-439</a>.</p>

<p>Postero die prælium committitur, in quo maxime eminet virtus
C.&nbsp;Lælii, viri non minus eloquentiæ, quam rei militaris gloria
conspicui; <a href = "#line15_439">439-470</a>.</p>

<p>Pœni fusi ad Pyrenæum tendunt, et Scipio castris hostium potitus
ingentem prædam concedit militibus; <a href =
"#line15_471">471-492</a>.</p>

<p>Tum Hasdrubal in Galliam transgressus magno auri pondere conducit ibi
auxilia, et vere ineunte Alpes transit, ut fratri se conjungat; <a href
= "#line15_493">493-514</a>.</p>

<p>Quo nuntio Romam perlato omnia terrore ac tumultu strepunt, et Italiæ
imago vel genius, ægre ferens hostis audaciam et calamitates, quas hæc
terra per decem jam annos perpessa sit, C.&nbsp;Claudium Neronem
consulem, in Lucanis Hannibali obpositum, per somnum in eam inpellere
mentem conatur, ut, castris clam noctu relictis, cum electa manu ad
Metaurum, Umbriæ fluvium, proficiscatur et Hasdrubali obviam eat;
<a href = "#line15_515">515-559</a>.</p>

<p>Is quoque expergefactus confestim de toto exercitu, quod roboris est,
deligit, magnisque itineribus contendit ad castra M.&nbsp;Livii conlegæ,
viri fortis ac prudentis, qui, multis ante annis ex consulatu populi
judicio damnatus, nunc eumdem honorem sibi delatum, ut laboranti patriæ
opera et consilio suo subveniret,
<span class = "pagenum">218</span>
etsi invitus receperat; <a href = "#line15_560">560-600</a>.</p>

<p>Hasdrubal mox ex variis indiciis conligit, multitudinem hostium
crevisse, eaque cura anxius noctu furtim signa ferri jubet; at per
tortuosi Metauri amnis sinus flexusque errorem volvens haud multum
procedit; <a href = "#line15_601">601-625</a>.</p>

<p>Postquam itaque orto sole fuga fit manifesta, Romani extemplo fessum
agmen hostium insequuntur, et duces orationibus animos militum ad pugnam
excitant; <a href = "#line15_626">626-665</a>.</p>

<p>Tum Livius, vir exactæ jam ætatis, acer in hostes ruit, et Nabim,
Jovis Hammonis sacerdotem, armis veneno infectis et conto ferocem,
Hasdrubal vero Arabum, in spoliando Nabis corpore occupatum, et Canthus
Rutulum, pecoris olim ditissimum, telo transfigit; <a href =
"#line15_666">666-710</a>.</p>

<p>Inpetum Romanorum non sustinent Galli, intolerantissima laboris
corpora, et Livius, juvenili ardore pugnans, cedentibus instat; <a href
= "#line15_711">711-739</a>.</p>

<p>Fugientes nunc precando, nunc castigando revocat Hasdrubal, et leve
vulnus infligit consuli, quo facto atrox utrimque editur cædes; <a href
= "#line15_740">740-777</a>.</p>

<p>Tandem Nero, ubi conlegam vulneratum esse resciverat, ira incensus
cæco inpetu fertur in Hasdrubalem, eumque jaculo ictum gladio obtruncat;
<a href = "#line15_778">778-807</a>.</p>

<p>Cæso duce reliqui Pœni aut sternuntur aut fugiunt: Nero autem jam
ipsa nocte, quæ sequuta est pugnam, raptim ad stativa sua, in Lucanis
posita, redit; <a href = "#line15_807">807-812</a>.</p>

<p>Illuc nuntium ingentis cladis adfert, caputque Hasdrubalis, hastæ
cuspidi infixum, ostendit Hannibali, qui tacito dolore cruciatus castra
inde movet; <a href = "#line15_813">813-823</a>.</p>
</div>

<hr class = "tiny">

<div class = "text">
<p><a name = "line15_1" id = "line15_1"> </a>
<span class = "smallcaps">At</span> nova Romuleum carpebat cura
senatum,</p>
<p>Quis trepidas gentes Martemque subiret Hiberum,</p>
<p>Adtritis rebus: geminus jacet hoste superbo</p>
<span class = "pagenum">219</span>
<p>Scipio, belligeri Mavortia pectora fratres.</p>
<span class = "linenum">5</span>
<p>Hinc metus, in Tyrias ne jam Tartessia leges</p>
<p>Concedat tellus, propioraque bella pavescat.</p>
<p>Anxia turba Patrum quasso medicamina mæsti</p>
<p>Imperio circumspectant, Divosque precantur,</p>
<p>Qui laceris ausit ductor subcedere castris.</p>

<span class = "linenum">10</span>
<p class = "indent">
<a name = "line15_10" id = "line15_10"> </a>
Absterret juvenem, patrios patruique piare</p>
<p>Optantem manes, tristi conterrita luctu,</p>
<p>Et reputans annos, cognato sanguine turba.</p>
<p>Si gentem petat infaustam, inter busta suorum</p>
<p>Decertandum hosti, qui fregerit arma duorum,</p>
<span class = "linenum">15</span>
<p>Qui consulta ducum, ac flagret meliore Gradivo;</p>
<p>Nec promtum teneris inmania bella lacertis</p>
<p>Moliri, regimenque rudi deposcere in ævo.</p>

<p class = "indent">
<a name = "line15_18" id = "line15_18"> </a>
Has, lauri residens juvenis viridante sub umbra,</p>
<span class = "pagenum">220</span>
<p>Ædibus extremis volvebat pectore curas;</p>
<span class = "linenum">20</span>
<p>Quum subito adsistunt, dextra lævaque per auras</p>
<p>Adlapsæ, haud paullum mortali major imago,</p>
<p>Hinc Virtus, illinc virtuti inimica Voluptas.</p>
<p>Altera Achæmenium spirabat vertice odorem,</p>
<span class = "pagenum">221</span>
<p>Ambrosias diffusa comas, et veste refulgens,</p>
<span class = "linenum">25</span>
<p>Ostrum qua fulvo Tyrium subfuderat auro:</p>
<p>Fronte decor quæsitus acu, lascivaque crebras</p>
<p>Ancipiti motu jaciebant lumina flammas.</p>
<p>Alterius dispar habitus, frons hirta, nec unquam</p>
<span class = "pagenum">222</span>
<p>Composita mutata coma; stans vultus, et ore</p>
<span class = "linenum">30</span>
<p>Incessuque viro propior, lætique pudoris,</p>
<p>Celsa humeros niveæ fulgebat stamine pallæ.</p>

<p class = "indent">
<a name = "line15_32" id = "line15_32"> </a>
Occupat inde prior, promissis fisa, Voluptas:</p>
<span class = "pagenum">223</span>
<p>«Quis furor hic, non digne puer, consumere bello</p>
<p>Florem ævi? Cannæne tibi, graviorque palude</p>
<span class = "linenum">35</span>
<p>Mæonius Stygia lacus excessere, Padusque?</p>
<p>Quem tandem ad finem bellando fata lacesses?</p>
<p>Tune etiam tentare paras Atlantica regna,</p>
<p>Sidoniasque domos? moneo, certare periclis</p>
<p>Desine, et armisonæ caput objectare procellæ.</p>
<span class = "linenum">40</span>
<p>Ni fugis hos ritus, Virtus te sæva jubebit</p>
<p>Per medias volitare acies, mediosque per ignes.</p>
<p>Hæc patrem patruumque tuos, hæc prodiga Paulum,</p>
<p>Hæc Decios Stygias Erebi detrusit ad undas:</p>
<span class = "pagenum">224</span>
<p>Dum cineri titulum, memorandaque nomina bustis</p>
<span class = "linenum">45</span>
<p>Prætendit, nec sensuræ, qui gesserit, umbræ.</p>
<p>At si me comitere, puer, non limite duro</p>
<p>Jam tibi decurrat concessi temporis ætas.</p>
<p>Haud unquam trepidos abrumpet buccina somnos:</p>
<p>Non glaciem Arctoam, non experiere furentis</p>
<span class = "linenum">50</span>
<p>Ardorem Cancri, nec mensas sæpe cruento</p>
<p>Gramine compositas: aberunt sitis aspera, et haustus</p>
<p>Sub galea pulvis, partique timore labores:</p>
<span class = "pagenum">225</span>
<p>Sed current albusque dies, horæque serenæ;</p>
<p>Et molli dabitur victu sperare senectam.</p>
<span class = "linenum">55</span>
<p>Quantas ipse Deus lætos generavit in usus</p>
<p>Res homini, plenaque dedit bona gaudia dextra!</p>
<p>Atque idem, exemplar lenis mortalibus ævi,</p>
<p>Inperturbata placidus tenet otia mente.</p>

<p class = "indent">
«Illa ego sum, Anchisæ Venerem Simoentis ad undas</p>
<span class = "pagenum">226</span>
<span class = "linenum">60</span>
<p>Quæ junxi, generis vobis unde editus auctor.</p>
<p>Illa ego sum, verti Superum quæ sæpe parentem</p>
<p>Nunc avis in formam, nunc torvi in cornua tauri.</p>
<p>Huc adverte aures; currit mortalibus ævum,</p>
<p>Nec nasci bis posse datur: fugit hora, rapitque</p>
<span class = "linenum">65</span>
<p>Tartareus torrens; ac secum ferre sub umbras,</p>
<p>Si qua animo placuere, negat: quis luce suprema</p>
<p>Dimisisse meas sero non ingemit horas?»</p>

<p class = "indent">
<a name = "line15_68" id = "line15_68"> </a>
Postquam conticuit, finisque est addita dictis,</p>
<p>Tum Virtus: «Quasnam juvenem florentibus, inquit,</p>
<span class = "linenum">70</span>
<p>Pellicis in fraudes annis, vitæque tenebras,</p>
<p>Cui ratio, et magnæ cælestia semina mentis</p>
<p>Munere sunt concessa Deum? Mortalibus alti</p>
<span class = "pagenum">227</span>
<p>Quantum Cælicolæ, tantumdem animalibus isti</p>
<p>Præcellunt cunctis; tribuit namque ipsa minores</p>
<span class = "linenum">75</span>
<p>Hos terris Natura Deo: sed fœdere certo</p>
<p>Degeneres tenebris animas damnavit Avernis.</p>
<p>At, quîs ætherei servatur seminis ortus,</p>
<p>Cæli porta patet; referam quid cuncta domantem</p>
<p>Amphitryoniaden? quid, cui, post Seras et Indos</p>
<span class = "linenum">80</span>
<p>Captivo Liber quum signa referret ab Euro,</p>
<p>Caucaseæ currum duxere per oppida tigres?</p>
<span class = "pagenum">228</span>
<p>Quid suspiratos magno in discrimine nautis</p>
<p>Ledæos referam fratres, vestrumque Quirinum?</p>

<p class = "indent">
«Nonne vides, hominum ut celsos ad sidera vultus</p>
<span class = "linenum">85</span>
<p>Sustulerit Deus, ac sublimia finxerit ora;</p>
<p>Quum pecudes, volucrumque genus, formasque ferarum</p>
<p>Segnem atque obscœnam passim stravisset in alvum?</p>
<p>Ad laudes genitum, capiat si munera Divum</p>
<span class = "pagenum">229</span>
<p>Felix, ad laudes hominum genus. Huc, age, paullum</p>
<span class = "linenum">90</span>
<p>Adspice (nec longe repetam) modo Roma minanti</p>
<p>Inpar Fidenæ, contentaque crescere asylo,</p>
<p>Quo sese extulerit dextris; idem adspice, late</p>
<p>Florentes quondam luxus quas verterit urbes.</p>
<p>Quippe nec ira Deum tantum, nec tela, nec hostes,</p>
<span class = "linenum">95</span>
<p>Quantum sola noces animis inlapsa Voluptas.</p>
<p>Ebrietas tibi fida comes, tibi Luxus, et atris</p>
<p>Circa te semper volitans Infamia pennis:</p>
<p>Mecum Honor, ac Laudes, et læto Gloria vultu,</p>
<p>Et Decus, ac niveis Victoria concolor alis.</p>

<span class = "linenum">100</span>
<p class = "indent">
«Me cinctus lauro producit ad astra triumphus.</p>
<p>Casta mihi domus, et celso stant colle penates:</p>
<span class = "pagenum">230</span>
<p>Ardua saxoso perducit semita clivo.</p>
<p>Asper principio (nec enim mihi fallere mos est)</p>
<p>Prosequitur labor: adnitendum intrare volenti:</p>
<span class = "linenum">105</span>
<p>Nec bona censendum, quæ Fors infida dedisse,</p>
<p>Atque eadem rapuisse valet; mox celsus ab alto</p>
<p>Infra te cernes hominum genus. Omnia contra</p>
<p>Experienda manent, quam spondet blanda Voluptas.</p>
<p>Stramine projectus duro patiere sub astris</p>
<span class = "linenum">110</span>
<p>Insomnes noctes, frigusque famemque domabis.</p>
<p>Idem justitiæ cultor, quæcumque capesses,</p>
<p>Testes factorum stare arbitrabere Divos.</p>
<span class = "pagenum">231</span>
<p>Tunc, quoties patriæ rerumque pericula poscent,</p>
<p>Arma feres primus: primus te in mœnia tolles</p>
<span class = "linenum">115</span>
<p>Hostica; nec ferro mentem vincere, nec auro.</p>
<p>Hinc tibi non Tyrio vitiatas murice vestes,</p>
<p>Nec donum deforme viro fragrantis amomi;</p>
<p>Sed dabo, qui vestrum sævo nunc Marte fatigat</p>
<p>Imperium, superare manu, laurumque superbam</p>
<span class = "linenum">120</span>
<p>In gremio Jovis excisis deponere Pœnis.»</p>

<p class = "indent">
<a name = "line15_121" id = "line15_121"> </a>
Quæ postquam cecinit sacrato pectore Virtus,</p>
<p>Exemplis lætum vultuque audita probantem</p>
<p>Convertit juvenem. Sed enim indignata Voluptas</p>
<p>Non tenuit voces: «Nil vos jam demoror ultra,</p>
<span class = "linenum">125</span>
<p>Exclamat; venient, venient mea tempora quondam</p>
<p>Quum docilis nostris magno certamine Roma</p>
<p>Serviet imperiis, et honos mihi habebitur uni.»</p>
<p>Sic quassans caput in nubes se sustulit atras.</p>

<p class = "indent">
<a name = "line15_129" id = "line15_129"> </a>
At juvenis, plenus monitis, ingentia corde</p>
<span class = "linenum">130</span>
<p>Molitur, jussæque calet virtutis amore.</p>
<p>Ardua rostra petit, nullo fera bella volente,</p>
<p>Et gravia ancipitis deposcit munera Martis.</p>
<p>Adrecti cunctorum animi; pars lumina patris,</p>
<span class = "pagenum">232</span>
<p>Pars credunt torvos patrui revirescere vultus.</p>
<span class = "linenum">135</span>
<p><a name = "line15_135" id = "line15_135"> </a>
Sed quamquam instinctis tacitus tamen ægra periclis</p>
<p>Pectora subrepit terror, molemque paventes</p>
<p>Expendunt belli, et numerat favor anxius annos.</p>

<p class = "indent">
Dumque ea confuso percenset murmure vulgus,</p>
<p>Ecce, per obliquum cæli squalentibus auro</p>
<span class = "linenum">140</span>
<p>Effulgens maculis, ferri inter nubila visus</p>
<p>Anguis, et ardenti radiare per aera sulco,</p>
<p>Quaque ad cæliferi tendit plaga litus Atlantis,</p>
<p>Perlabi resonante polo. Bis terque coruscum</p>
<p>Addidit augurio fulmen pater, et vaga late</p>
<span class = "linenum">145</span>
<p>Per subitum moto strepuere tonitrua mundo.</p>
<p><a name = "line15_146" id = "line15_146"> </a>
Tum vero capere arma jubent, genibusque salutant</p>
<p>Submissi augurium, ac iret, qua ducere Divos</p>
<span class = "pagenum">233</span>
<p>Perspicuum, et patrio monstraret semita signo.</p>

<p class = "indent">
Certatim comites rerum bellique ministros</p>
<span class = "linenum">150</span>
<p>Adglomerant sese, atque acres sociare labores</p>
<p>Exposcunt, laudumque loco est isdem esse sub armis.</p>
<p><a name = "line15_152" id = "line15_152"> </a>
Tum nova cæruleum descendit classis in æquor.</p>
<p>It comes Ausonia, atque in terras transit Hiberas.</p>
<p>Ut, quum sæva fretis inmisit prælia, Corus</p>
<span class = "linenum">155</span>
<p>Isthmon curvata sublime suberigit unda,</p>
<p>Et, spumante ruens per saxa gementia fluctu,</p>
<p>Ionium Ægæo miscet mare. Celsus in arma</p>
<p>Emicat, ac prima stans Scipio puppe profatur:</p>
<p>«Dive tridentipotens, cujus maria ire per alta</p>
<span class = "linenum">160</span>
<p>Ordimur, si justa paro, decurrere classi</p>
<p>Da, pater, ac nostros ne sperne juvare labores.</p>
<span class = "pagenum">234</span>
<p>Per pontum pia bella veho.» Levis inde secunda</p>
<p>Adspirans aura propellit carbasa flatus.</p>

<p class = "indent">
Jamque agiles, Tyrrhena sonant qua cærula, puppes</p>
<span class = "linenum">165</span>
<p>Ausonium evasere latus, Ligurumque citatis</p>
<p>Litora tramittunt proris: hinc gurgite ab alto</p>
<p>Tellurem procul inrumpentem in sidera cernunt,</p>
<p>Aerias Alpes: occurrunt mœnia Graiis</p>
<p>Condita Massiliæ; populis hæc cincta superbis,</p>
<span class = "linenum">170</span>
<p>Barbarus inmani quum territet adcola ritu,</p>
<p>Antiquæ morem patriæ cultumque habitumque</p>
<p>Phocais armiferas inter tenet hospita gentes.</p>
<p>Hinc legit Ausonius sinuatos gurgite ductor</p>
<span class = "pagenum">235</span>
<p>Anfractus pelagi: nemoroso vertice celsus</p>
<span class = "linenum">175</span>
<p>Adparet collis, fugiuntque in nubila silvæ</p>
<p>Pyrenes; tunc Emporiæ, veteresque per ortus</p>
<p>Graiorum vulgus, tunc hospita Tarraco Baccho.</p>
<p>Considunt portu; securæ gurgite clauso</p>
<p>Stant puppes; positusque labor terrorque profundi.</p>

<span class = "linenum">180</span>
<p class = "indent">
<a name = "line15_180" id = "line15_180"> </a>
Nox similes morti dederat placidissima somnos;</p>
<p>Visa viro stare effigies ante ora parentis,</p>
<p>Atque hac adspectu turbatum voce monere:</p>
<p>«Nate, salus quondam genitoris, nate, parentis</p>
<p>Et post fata decus, bellorum dira creatrix</p>
<span class = "linenum">185</span>
<p>Evastanda tibi tellus, et cæde superbi</p>
<p>Ductores Libyæ cauta virtute domandi,</p>
<span class = "pagenum">236</span>
<p>Qui sua nunc trinis diducunt agmina castris.</p>
<p>Si conferre manum libeat, coeantque vocatæ</p>
<p>Hinc atque hinc acies, valeat quis ferre ruentes</p>
<span class = "linenum">190</span>
<p>Ter gemina cum mole viros? Absiste labore</p>
<p>Ancipiti, sed nec segnis potiora capesse.</p>

<p class = "indent">
«Urbs colitur, Teucro quondam fundata vetusto,</p>
<p>Nomine Carthago; Tyrius tenet incola muros.</p>
<p>Ut Libyæ sua, sic terris memorabile Hiberis</p>
<span class = "linenum">195</span>
<p>Hæc caput est: non ulla opibus certaverit auri,</p>
<p>Non portu, celsove situ, non dotibus arvi</p>
<p>Uberis, aut agili fabricanda ad tela vigore.</p>
<p>Invade aversis, nate, hanc ductoribus urbem.</p>
<p>Nulla acies famæ tantum prædæve pararit.»</p>

<span class = "linenum">200</span>
<p class = "indent">
<a name = "line15_200" id = "line15_200"> </a>
Talia monstrabat genitor, propiusque monebat,</p>
<p>Quum juvenem sopor et dilapsa reliquit imago.</p>
<p>Surgit, et infernis habitantia numina lucis</p>
<p>Ac supplex patrios compellat nomine manes:</p>
<span class = "pagenum">237</span>
<p>«Este duces bello, et monstratam ducite ad urbem:</p>
<span class = "linenum">205</span>
<p>Vobis ultor ego, et, Sarrano murice fulgens,</p>
<p>Inferias mittam fusis insignis Hiberis,</p>
<p>Et tumulis addam sacros certamine ludos.»</p>

<p class = "indent">
<a name = "line15_208" id = "line15_208"> </a>
Progreditur, celeratque vias, et conripit agmen</p>
<p>Pernici rapidum cursu, camposque fatigat.</p>
<span class = "linenum">210</span>
<p>Sic, ubi prosiluit Pisæo carcere præceps,</p>
<p>Non solum ante alios, sed enim (mirabile dictu!)</p>
<p>Ante suos it victor equus; currumque per auras</p>
<p>Haud ulli durant visus æquare volantem.</p>
<p>Jamque Hyperionia lux septima lampade surgens</p>
<span class = "linenum">215</span>
<p>Sensim adtollebat propius subeuntibus arces</p>
<p>Urbis, et admoto crescebant culmina gressu.</p>
<p>Ac pelago vectus servata Lælius hora,</p>
<p>Quam dederat ductor subigendæ ad mœnia classi,</p>
<p>A tergo adfusis cingebat tecta carinis.</p>

<span class = "pagenum">238</span>
<span class = "linenum">220</span>
<p class = "indent">
Carthago, impenso naturæ adjuta favore,</p>
<p>Excelsos tollit pelago circumflua muros.</p>
<p>Artatas ponti fauces modica insula claudit,</p>
<p>Qua Titan ortu terras adspergit Eoo.</p>
<p>At qua prospectat Phœbi juga sera cadentis,</p>
<span class = "linenum">225</span>
<p>Pigram in planitiem stagnantes egerit undas,</p>
<p>Quas auget veniens refluusque reciprocat æstus.</p>
<p>Sed gelidas a fronte sedet sublimis ad Arctos</p>
<p>Urbs inposta jugo, pronumque excurrit in æquor,</p>
<p>Et tuta æterno defendit mœnia fluctu.</p>
<span class = "linenum">230</span>
<p>Audax, ceu plano gradiens victricia campo</p>
<p>Ferret signa, jugum certabat scandere miles.</p>

<span class = "pagenum">239</span>
<p class = "indent">
<a name = "line15_232" id = "line15_232"> </a>
Aris ductor erat; qui contra, amplexus in artis</p>
<p>Auxilium atque excelsa loci, præsepserat arcem</p>
<p>Pugnabat natura soli; parvoque superne</p>
<span class = "linenum">235</span>
<p>Bellantum nisu passim per prona voluti</p>
<p>Truncato instabiles fundebant corpore vitam.</p>
<p><a name = "line15_237" id = "line15_237"> </a>
Verum ubi concessit pelagi revolubilis unda,</p>
<span class = "pagenum">240</span>
<p>Et fluctus rapido fugiebat in æquora lapsu,</p>
<p>Quaque modo excelsæ sulcarant cærula puppes,</p>
<span class = "linenum">240</span>
<p>Hac inpune dabat Nereus transcurrere planta:</p>
<p>Hinc tacite nitens informidatus adire</p>
<p>Ductor Dardanius, subitam trahit æquore pubem,</p>
<p>Perque undas muris pedes advolat; inde citati</p>
<p>A tergo adcelerant, qua fisus fluctibus Aris</p>
<span class = "linenum">245</span>
<p>Incustoditam sine milite liquerat urbem.</p>
<p>Tum prostratus humi (miserandum) victa catenis</p>
<p>Pœnus colla dedit, populumque addixit inermem.</p>
<p>Hanc oriens vidit Titan, quum surgeret, urbem</p>
<p>Vallari castris, captamque adspexit eamdem</p>
<span class = "linenum">250</span>
<p>Ocius, Hesperio quam gurgite tingueret axem.</p>

<span class = "pagenum">241</span>
<p class = "indent">
<a name = "line15_251" id = "line15_251"> </a>
Aurora ingrediens terris exegerat umbras:</p>
<p>Principio statuunt aras: cadit ardua taurus</p>
<p>Victima Neptuno pariter, pariterque Tonanti.</p>
<p>Tum merita æquantur donis, ac præmia virtus</p>
<span class = "linenum">255</span>
<p>Sanguine parta capit: phaleris hic pectora fulget;</p>
<p>Hic torque aurato circumdat bellica colla;</p>
<p>Ille nitet celsus muralis honore coronæ.</p>
<p>Lælius ante omnes, cui dextera clara domusque,</p>
<p>Ter dena bove et æquorei certaminis alto</p>
<span class = "linenum">260</span>
<p>Donatur titulo, Pœnique recentibus armis</p>
<p>Rectoris: tunc hasta viris, tunc Martia cuique</p>
<p>Vexilla, ut meritum, et prædæ libamina dantur.</p>

<span class = "pagenum">242</span>
<p class = "indent">
<a name = "line15_263" id = "line15_263"> </a>
Postquam perfectæ laudes hominumque Deumque</p>
<p>Captivæ spectantur opes, digestaque præda.</p>
<span class = "linenum">265</span>
<p>Hoc aurum Patribus, bello hæc Martique talenta,</p>
<p>Hoc regum donis, Divum hoc ante omnia templis:</p>
<p>Cetera bellantum dextræ pulchroque labori.</p>
<p>Quin etiam adcitus populi regnator Hiberi,</p>
<p>Cui sponsa et sponsæ defixus in ossibus ardor.</p>
<span class = "linenum">270</span>
<p>Hanc notam formæ concessit lætus ovansque</p>
<p>Indelibata gaudenti virgine donum.</p>
<p>Tum vacui curis vicino litore mensas</p>
<p>Instituunt, festoque agitant convivia ludo</p>
<p>Lælius adfatur: «Macte, o venerande, pudici,</p>
<span class = "linenum">275</span>
<p>Ductor, macte animi: cedat tibi gloria lausque</p>
<p>Magnorum heroum, celebrataque carmine virtus.»</p>

<span class = "pagenum">243</span>
<p class = "indent">
Mille Mycenæus qui traxit in æquora proras</p>
<p>Rector, et Inachiis qui Thessala miscuit arma,</p>
<p>Femineo socium violarunt fœdus amore;</p>
<span class = "linenum">280</span>
<p>Nullaque tum Phrygio steterant tentoria campo,</p>
<p>Captivis non plena toris: tibi barbara soli</p>
<p>Sanctius Iliaca servata est Phœbade virgo.</p>
<p>Hæc, atque his paria, alterno sermone serebant;</p>
<p>Donec nox, atro circumdata corpus amictu,</p>
<span class = "linenum">285</span>
<p>Nigrantes invexit equos, suasitque quietem.</p>

<p class = "indent">
<a name = "line15_286" id = "line15_286"> </a>
Emathio interea tellus Ætola tumultu</p>
<p>Fervebat, Macetum subitis perculsa carinis.</p>
<p>Proximus hinc hosti dextras jungebat Acarnan.</p>
<p>Caussa novi motus, Pœnis regique Philippo</p>
<span class = "pagenum">244</span>
<span class = "linenum">290</span>
<p>In bellum Ausonium sociatæ fœdere vires.</p>
<p>Hic, gente egregius, veterisque ab origine regni</p>
<p>Æacidum sceptris proavoque tumebat Achille.</p>
<p>Ille et nocturnis conterruit Oricon armis:</p>
<p>Quaque per Illyricum Taulantius incola litus</p>
<span class = "linenum">295</span>
<p>Exiguos habitat non ullo nomine muros,</p>
<p>Turbidus incessit telis: ille æquore vectus,</p>
<p>Nunc et Phæacum Thesprotiaque arva lacessens,</p>
<p>Epirum cassis lustrabat futilis ausis.</p>

<p class = "indent">
Nunc et Anactoria signa ostentavit in ora,</p>
<span class = "linenum">300</span>
<p>Ambraciosque sinus Pellæaque litora bello</p>
<span class = "pagenum">245</span>
<p>Perfudit rapido: pepulit vada fervida remis</p>
<p>Leucatæ, et Phœbi vidit citus Actia templa.</p>
<p>Nec portus Ithacæ, Laertia regna, Samenque</p>
<p>Liquit inadcessam, fluctuque sonantia cano</p>
<span class = "linenum">305</span>
<p>Saxa Cephallenum, et scopulosis Neriton arvis.</p>
<p>Ille etiam, Pelopis sedes et Achaia adire</p>
<p>Mœnia prægaudens, tristem Calydona Dianæ,</p>
<span class = "pagenum">246</span>
<p>Œneasque domos, Curetica tecta, subibat,</p>
<p>Promittens contra Hesperiam sua prælia Graiis.</p>

<span class = "linenum">310</span>
<p class = "indent">
Tum lustrata Ephyre, Patræque, et regia Pleuron,</p>
<p>Parnasusque biceps, Phœboque loquentia saxa.</p>
<p><a name = "line15_312" id = "line15_312"> </a>
Ac, sæpe ad patrios bello revocante penates,</p>
<span class = "pagenum">247</span>
<p>Quum modo Sarmaticus regna infestaret Orestes,</p>
<p>Aspera nunc Dolopum vis exundasset in agros,</p>
<span class = "linenum">315</span>
<p>Incepto tamen haud facilis desistere vano,</p>
<p>Belli per Graias umbram circumtulit oras;</p>
<span class = "pagenum">248</span>
<p>Donec, nunc pelago, nunc terra exutus, omisit</p>
<p>Spem positam in Tyriis, et supplex fœdera sanxit</p>
<p>Dardana, nec legem regno adcepisse refugit.</p>

<span class = "linenum">320</span>
<p class = "indent">
<a name = "line15_320" id = "line15_320"> </a>
Tunc et Tyndariis Latias Fortuna Tarenti</p>
<p>Auxit opes laudemque simul: nam perfida tandem</p>
<p>Urbs Fabio devicta seni, postremus in armis</p>
<p>Ductoris titulus cauti. Sollertia tutum</p>
<p>Tum quoque adepta decus, captis sine sanguine muris.</p>
<span class = "linenum">325</span>
<p>Namque ut compertum, qui Punica signa regebat,</p>
<p>Feminea exuri flamma, tacitusque quietæ</p>
<p>Exin virtuti placuit dolus; ire sorori,</p>
<p>Nam castris erat in Rutulis, germanus amatæ</p>
<p>Cogitur, et magnis muliebria vincere corda</p>
<span class = "linenum">330</span>
<p>Pollicitis, si reclusas tramittere portas</p>
<span class = "pagenum">249</span>
<p>Concedat Libycus rector: votique potitus</p>
<p>Evicto Fabius Pœno circumdata telis</p>
<p>Incustodita penetravit mœnia nocte.</p>

<p class = "indent">
<a name = "line15_334" id = "line15_334"> </a>
Sed quisnam aversos Phœbum tunc jungere ab urbe</p>
<span class = "linenum">335</span>
<p>Romulea dubitaret equos, qui tempore eodem</p>
<p>Marcellum adciperet letum obpetiisse sub armis?</p>
<p>Moles illa viri, calidoque habitata Gradivo</p>
<p>Pectora, et haud ullis unquam tremefacta periclis,</p>
<p>(Heu quantum Hannibalem clara fractura ruina!)</p>
<span class = "linenum">340</span>
<p>Procubuere; jacet campis Carthaginis horror.</p>
<p>Forsan Scipiadæ confecti nomina belli</p>
<p>Rapturus, si quis paullum Deus adderet ævo.</p>

<p class = "indent">
<a name = "line15_343" id = "line15_343"> </a>
Collis Agenoreum dirimebat ab aggere vallum</p>
<p>Ausonio (Dauni Mavors consederat arvis):</p>
<span class = "linenum">345</span>
<p>Curarum comes et summi Crispinus honoris</p>
<span class = "pagenum">250</span>
<p>Marcello socius communia bella ciebat.</p>
<p>Ad quem Marcellus: «Gestit lustrare propinquas</p>
<p>Mens silvas, medioque viros inponere monti,</p>
<p>Ne Libys occultis tumulum prior occupet ausis.</p>
<span class = "linenum">350</span>
<p>Si cordi est, te participem, Crispine, laboris</p>
<p>Esse velim: nunquam desunt consulta duobus.»</p>
<p>Hæc ubi sedere, ardentes adtollere sese</p>
<p>Jam dudum certant in equos. Marcellus, ut arma</p>
<p>Aptantem natum adspexit, lætumque tumultu;</p>
<span class = "linenum">355</span>
<p>«Vincis, ait, nostros mirando ardore vigores.</p>
<p>Sit præmaturus felix labor: urbe Sicana</p>
<p>Qualem te vidi, nondum permitteret ætas</p>
<p>Quum tibi bella, meo tractantem prælia vultu.</p>
<p>Huc, decus, huc, nostrum, lateri te junge paterno,</p>
<span class = "linenum">360</span>
<p>Et me disce novum Martem tentare magistro.»</p>

<p class = "indent">
Tum, pueri colla amplectens, sic pauca precatur:</p>
<p>«Summe Deum, Libyco, faxis, de præside nunc his,</p>
<span class = "pagenum">251</span>
<p>His humeris tibi opima feram.» Nec plura, sereno</p>
<p>Sanguineos fudit quum Jupiter æthere rores,</p>
<span class = "linenum">365</span>
<p>Atque atris arma adspersit non prospera guttis.</p>
<p><a name = "line15_366" id = "line15_366"> </a>
Vixdum finitis intrarant vocibus artas</p>
<p>Letiferi collis fauces, quum turba volucris</p>
<p>Invadunt Nomades jaculis, nimboque feruntur</p>
<p>Æthereo similes, cæca fundente latebra</p>
<span class = "linenum">370</span>
<p>Armatos in bella globos. Circumdata postquam</p>
<p>Nil restare videt virtus, quod debeat ultra</p>
<p>Jam Superis, magnum secum portare sub umbras</p>
<p>Nomen mortis avet: tortæ nunc eminus hastæ</p>
<p>Altius insurgit, nunc sævit comminus ense.</p>
<span class = "linenum">375</span>
<p>Forsan et enasset rapidi freta sæva pericli,</p>
<p>Ni telum adversos nati venisset in artus.</p>
<p>Tum patriæ tremuere manus, laxataque luctu</p>
<p>Fluxerunt rigidis arma infelicia palmis.</p>
<span class = "pagenum">252</span>
<p>Obvia nudatum tramittit lancea pectus,</p>
<span class = "linenum">380</span>
<p>Labensque inpresso signavit gramina mento.</p>

<p class = "indent">
<a name = "line15_381" id = "line15_381"> </a>
At postquam Tyrius sæva inter prælia ductor</p>
<p>Infixum adverso vidit sub pectore telum,</p>
<p>Inmane exclamat: «Latias, Carthago, timere</p>
<p>Desine jam leges; jacet exitiabile nomen,</p>
<span class = "linenum">385</span>
<p>Ausonii columen regni: sed dextera nostræ</p>
<p>Tam similis non obscuras mittatur ad umbras.»</p>
<p>Magnanima invidia virtus caret: alta sepulcri</p>
<p>Protinus exstruitur, cæloque educitur, ara.</p>
<p>Convectant silvis ingentia robora; credas</p>
<span class = "linenum">390</span>
<p>Sidonium cecidisse ducem. Tum tura dapesque,</p>
<p>Et fasces, clipeusque viri, pompa ultima, fertur.</p>
<p>Ipse facem subdens, «Laus, inquit, parta perennis.</p>
<p>Marcellum abstulimus Latio; deponere forsan</p>
<span class = "pagenum">253</span>
<p>Gens Italum tandem arma velit: vos ite superbæ</p>
<span class = "linenum">395</span>
<p>Exsequias animæ, et cinerem donate supremi</p>
<p>Muneris officio: nunquam hoc tibi, Roma, negabo.»</p>
<p>Alterius par atque eadem fortuna laborum</p>
<p>Consulis: exanimum sonipes ad signa revexit.</p>

<p class = "indent">
<a name = "line15_399" id = "line15_399"> </a>
Talia in Ausonia; sed non et talis Hiberis</p>
<span class = "linenum">400</span>
<p>Armorum eventus campis: Carthaginis omnes</p>
<p>Per subitum raptæ pernix victoria late</p>
<p>Terruerat gentes. Ducibus spes una salutis,</p>
<p>Si socias jungant vires: ingentibus orsum</p>
<p>Auspiciis juvenem, ceu patria gestet in armis</p>
<span class = "linenum">405</span>
<p>Fulmina, sublimi vallatam vertice montis</p>
<span class = "pagenum">254</span>
<p>Ex oculis urbem, cumulatam strage virorum,</p>
<p>Non toto rapuisse die, qua Martius ille</p>
<p>Hannibal in terra consumto verterit anno,</p>
<p>Nec pube æquandam nec opum ubertate, Saguntum.</p>

<span class = "linenum">410</span>
<p class = "indent">
<a name = "line15_410" id = "line15_410"> </a>
Proximus, adplicito saxosis aggere silvis,</p>
<p>Tendebat, fratris spirans ingentia facta,</p>
<p>Hasdrubal: hic robur, mixtusque rebellibus Afris</p>
<p>Cantaber, hic volucri Mauro pernicior Astur:</p>
<p>Tantaque majestas terra rectoris Hibera,</p>
<span class = "linenum">415</span>
<p>Hannibalis quantus Laurenti terror in ora.</p>

<p class = "indent">
Forte dies priscum Tyriis sollemnis honorem</p>
<p>Rettulerat, quo primum orsi Carthaginis altæ</p>
<p>Fundamenta, novam cœpere mapalibus urbem.</p>
<p>Et lætus, repetens gentis primordia, ductor</p>
<span class = "linenum">420</span>
<p>Festa coronatis agitabat gaudia signis,</p>
<span class = "pagenum">255</span>
<p>Pacificans Divos: fraternum læna nitebat</p>
<p>Demissa ex humeris donum, quam fœderis arti</p>
<p>Trinacrius Libyco rex inter munera pignus</p>
<p>Miserat, Æoliis gestatum insigne tyrannis.</p>
<span class = "linenum">425</span>
<p>Aurata puerum rapiebat ad æthera penna</p>
<p>Per nubes aquila, intexto librata volatu.</p>
<p>Antrum ingens juxta, quod acus similavit in ostro,</p>
<p>Cyclopum domus: hic recubans manantia tabo</p>
<p>Corpora letifero sorbet Polyphemus hiatu.</p>
<span class = "linenum">430</span>
<p>Circa fracta jacent excussaque morsibus ossa.</p>
<p>Ipse manu extenta Laertia pocula poscit,</p>
<p>Permiscetque mero ructatos ore cruores.</p>

<p class = "indent">
Conspicuus Siculi Tyrius subteminis arte</p>
<p>Gramineas pacem Superum poscebat ad aras:</p>
<span class = "pagenum">256</span>
<span class = "linenum">435</span>
<p>Ecce inter medios hostilia nuntius arma,</p>
<p>Quadrupedante invectus equo, adventare ferebat.</p>
<p>Turbatæ mentes, inperfectusque Deorum</p>
<p>Cessit honos: ruptis linquunt altaria sacris:</p>
<p><a name = "line15_439" id = "line15_439"> </a>
Clauduntur vallo; tenuemque ut roscida misit</p>
<span class = "linenum">440</span>
<p>Lucem Aurora polo, rapiunt certamina Martis.</p>
<p>Audax Scipiadæ stridentem Sabbura cornum</p>
<p>Excepit; geminæque acies velut omine motæ.</p>
<p>Exclamat Latius ductor: «Prima hostia vobis,</p>
<p>Sacrati manes, campo jacet: en age, miles,</p>
<span class = "linenum">445</span>
<p>In pugnam et cædes, qualis spirantibus ire</p>
<p>Adsueras ducibus, talis rue.» Dumque ea fatur,</p>
<p>Incumbunt. Myconum Lænas, Cirtamque Latinus,</p>
<p>Et Thysdrum Maro, et incestum Catilina Nealcen</p>
<p>Germanæ thalamo obtruncat: cadit obvius acri</p>
<span class = "linenum">450</span>
<p>Carthalo Nasidio, Libycæ regnator arenæ.</p>

<p class = "indent">
Te quoque Pyrenes vidit conterrita tellus</p>
<span class = "pagenum">257</span>
<p>Permixtum Pœnis, et vix credenda furentem,</p>
<p>Magnum Dardaniæ, Læli, decus; omnia felix</p>
<p>Cui natura dedit, nullo renuente Deorum.</p>
<span class = "linenum">455</span>
<p>Ille foro auditus, quum dulcia solverat ora,</p>
<p>Æquabat Pyliæ Neleia mella senectæ.</p>
<p>Ille, ubi suspensi Patres, et curia vocem</p>
<p>Posceret, ut cantu, ducebat corda Senatus.</p>
<p>Idem, quum subitum campo perstrinxerat aures</p>
<span class = "linenum">460</span>
<p>Murmur triste tubæ, tanto fervore ruebat</p>
<p>In pugnam atque acies, ut natum ad sola liqueret</p>
<span class = "pagenum">258</span>
<p>Bella: nihil vitæ peragi sine laude placebat.</p>
<p>Tunc e furtiva tractantem prælia luce</p>
<p>Dejecit Galam: sacris Carthaginis illum</p>
<span class = "linenum">465</span>
<p>Subposito mater partu subduxerat olim.</p>
<p>Sed stant nulla diu deceptis gaudia Divis.</p>
<p>Tunc Alabim, Murrum, atque Dracen, demisit ad umbras,</p>
<p>Femineo clamore Dracen extrema rogantem:</p>
<p>Hujus cervicem gladio inter verba precesque</p>
<span class = "linenum">470</span>
<p>Amputat: absciso durabant murmura collo.</p>

<p class = "indent">
<a name = "line15_471" id = "line15_471"> </a>
At non ductori Libyco par ardor in armis.</p>
<p>Frondosi collis latebras ac saxa capessit</p>
<p>Avia, nec cædes extremave damna movebant</p>
<span class = "pagenum">259</span>
<p>Agminis; Italiam profugus spectabat et Alpes,</p>
<span class = "linenum">475</span>
<p>Præmia magna fugæ: tacitum dat tessera signum;</p>
<p>Dimissa in colles pugna silvasque ferantur</p>
<p>Dispersi, et summam, quicumque evaserit, arcem</p>
<p>Pyrenes culmenque petat: tum primus, honore</p>
<p>Armorum exuto, et parma celatus Hibera,</p>
<span class = "linenum">480</span>
<p>In montes abit, atque volens palantia linquit</p>
<p>Agmina: desertis Latius victricia signa</p>
<p>Inmittit miles castris: non urbe recepta</p>
<p>Plus ulla partum prædæ, tenuitque moratas</p>
<p>A cæde, ut Libycus ductor providerat, iras:</p>
<span class = "linenum">485</span>
<p>Fluminei veluti deprensus gurgitis undis,</p>
<p>Avulsa parte inguinibus caussaque pericli,</p>
<p>Enatat intento prædæ fiber avius hoste.</p>
<p>Inpiger occultis Pœnus postquam abditur umbris,</p>
<p>Saxosæ fidens silvæ, majora petuntur</p>
<span class = "linenum">490</span>
<p>Rursus bella retro, et superari certior hostis.</p>
<p>Pyrenes tumulo clipeum cum carmine figunt,</p>
<p><span class = "smallcaps">Hasdrubalis spolium gradivo Scipio
victor</span>.</p>

<span class = "pagenum">260</span>
<p class = "indent">
<a name = "line15_493" id = "line15_493"> </a>
Terrore interea posito trans ardua montis</p>
<p>Bebrycia populos armabat Pœnus in aula,</p>
<span class = "linenum">495</span>
<p>Mercandi dextras largus, belloque parata</p>
<p>Prodigere in bellum facilis: præmissa feroces</p>
<p>Augebant animos argenti pondera et auri,</p>
<p>Parta metalliferis longo discrimine terris.</p>
<p>Hinc nova complerunt haud tardo milite castra</p>
<span class = "linenum">500</span>
<p>Venales animæ, Rhodani qui gurgite gaudent,</p>
<p>Quorum serpit Arar per rura pigerrimus undæ.</p>
<p>Jamque, hieme adfecta, mitescere cœperat annus.</p>
<p>Inde, iter ingrediens rapidum per Celtica rura,</p>
<p>Miratur domitas Alpes, ac pervia montis</p>
<span class = "linenum">505</span>
<p>Ardua, et Herculeæ quærit vestigia plantæ,</p>
<p>Germanique vias divinis comparat ausis.</p>

<p class = "indent">
Ut vero ventum in culmen, castrisque resedit</p>
<p>Hannibalis, «Quos Roma, inquit, quos altius, oro,</p>
<p>Adtollit muros, qui post hæc mœnia, fratri</p>
<span class = "linenum">510</span>
<p>Victa meo, stent incolumes? sit gloria dextræ</p>
<p>Felix tanta precor; neve usque ad sidera adisse</p>
<p>Invideat lævus nobis Deus:» agmine celso</p>
<span class = "pagenum">261</span>
<p>Inde alacer, qua munitum declivis ab alto</p>
<p>Agger monstrat iter, properatis devolat armis.</p>
<span class = "linenum">515</span>
<p><a name = "line15_515" id = "line15_515"> </a>
Non tanto strepuere metu primordia belli:</p>
<p>Nunc geminum Hannibalem, nunc jactant bina coire</p>
<p>Hinc atque hinc castra, et pastos per prospera bella</p>
<p>Sanguine ductores Italo conjungere Martem,</p>
<p>Et duplicare acies; venturum ad mœnia cursu</p>
<span class = "linenum">520</span>
<p>Hostem præcipiti, et visurum hærentia porta</p>
<p>Spicula, Elissæis nuper contorta lacertis.</p>

<p class = "indent">
His super infrendens sic secum Œnotria tellus:</p>
<p>«Tantone, heu Superi! spernor contemta furore</p>
<p>Sidoniæ gentis, quæ quondam sceptra timentem</p>
<span class = "linenum">525</span>
<p>Nati Saturnum nostris considere in oris,</p>
<p>Et regnare dedi? decima hæc jam vertitur æstas,</p>
<span class = "pagenum">262</span>
<p>Ex quo proterimur: juvenis, cui sola supersunt</p>
<p>In Superos bella, extremo de litore rapta</p>
<p>Intulit arma mihi, temeratisque Alpibus ardens</p>
<span class = "linenum">530</span>
<p>In nostros descendit agros: quot corpora texi</p>
<p>Cæsorum, stratis toties deformis alumnis!</p>
<p>Nulla mihi floret baccis felicibus arbor;</p>
<p>Inmatura seges rapido subciditur ense;</p>
<p>Culmina villarum nostrum delapsa feruntur</p>
<span class = "linenum">535</span>
<p>In gremium, fœdantque suis mea regna ruinis.</p>
<p>Hunc etiam, vastis qui nunc sese intulit oris,</p>
<p>Perpetiar, miseras quærentem exurere belli</p>
<p>Relliquias? tum me scindat vagus Afer aratro,</p>
<p>Et Libys Ausoniis commendet semina sulcis,</p>
<span class = "linenum">540</span>
<p>Ni cuncta, exsultant quæ latis agmina campis,</p>
<p>Uno condiderim tumulo.» Dum talia versat,</p>
<p>Et thalamos clausit nox atra hominumque Deumque,</p>
<p>Tendit Amyclæi præceps ad castra nepotis.</p>

<p class = "indent">
Is tum, Lucanis cohibentem finibus arma,</p>
<span class = "linenum">545</span>
<p>Pœnum vicini servabat cespite valli.</p>
<p>Hic juvenem adgreditur Latiæ telluris imago:</p>
<span class = "pagenum">263</span>
<p>«Clausorum decus, atque erepto maxima Romæ</p>
<p>Spes Nero Marcello, rumpe, atque expelle quietem.</p>
<p>Magnum aliquid tibi, si patriæ vis addere fatis,</p>
<span class = "linenum">550</span>
<p>Audendum est, quod, depulso quoque mœnibus hoste,</p>
<p>Victores fecisse tremant: fulgentibus armis</p>
<p>Pœnus inundavit campos, qua Sena relictum</p>
<p>Gallorum a populis servat per secula nomen.</p>
<p>Ni propere alipedes rapis ad certamina turmas,</p>
<span class = "linenum">555</span>
<p>Serus deletæ post auxiliabere Romæ.</p>
<p>Surge, age; fer gressus: patulos regione Metauri</p>
<p>Damnavi tumulis Pœnorum atque ossibus agros.»</p>
<p>His dictis abit, atque abscedens visa paventem</p>
<p>Adtrahere, et fractis turmas propellere portis.</p>

<span class = "linenum">560</span>
<p class = "indent">
<a name = "line15_560" id = "line15_560"> </a>
Rumpit flammato turbatus corde soporem,</p>
<p>Ac supplex, geminas tendens ad sidera palmas,</p>
<p>Tellurem Noctemque, et cælo sparsa precatur</p>
<p>Astra, ducemque viæ tacito sub lumine Phœben.</p>
<span class = "pagenum">264</span>
<p>Inde legit dignas tanta ad conamina dextras.</p>
<span class = "linenum">565</span>
<p>Quaque jacet superi Larinas adcola ponti,</p>
<p>Qua duri bello gens Marrucina, fidemque</p>
<p>Exuere indocilis sociis Frentanus in armis.</p>
<p>Tum, qua vitiferos domitat Prætutia pubes,</p>
<p>Læta laboris, agros, et penna, et fulmine, et undis</p>
<span class = "linenum">570</span>
<p>Hibernis, et Achæmenio velocior arcu</p>
<p>Evolat: hortator sibi quisque; «Age, perge, salutem</p>
<p>Ausoniæ ancipites Superi, et, stet Roma cadatne,</p>
<p>In pedibus posuere tuis,» clamantque, ruuntque.</p>
<p>Hortandi genus acer habet præcedere ductor.</p>
<span class = "linenum">575</span>
<p>Illum augent cursus adnisi æquare sequendo,</p>
<span class = "pagenum">265</span>
<p>Atque indefessi noctemque diemque feruntur.</p>

<p class = "indent">
At Roma adversi tantum mala gliscere belli</p>
<p>Adcipiens, trepidare metu, nimiumque Neronem</p>
<p>Speravisse queri, atque uno sibi vulnere posse</p>
<span class = "linenum">580</span>
<p>Auferri restantem animam: non arma, nec aurum,</p>
<p>Nec pubem, nec, quem fundant, superesse cruorem.</p>
<p>Scilicet Hasdrubalem invadat, qui ad prælia soli</p>
<p>Hannibali satis esse nequit? jam rursus, ubi arma</p>
<p>Avertisse suo cognorit devia vallo,</p>
<span class = "linenum">585</span>
<p>Hæsurum portis Pœnum: venisse, superbo</p>
<p>Qui fratri certet, cui maxima gloria cedat</p>
<p>Urbis deletæ: fremit amens corde sub imo</p>
<p>Ordo Patrum, ac magno interea meditatur amore</p>
<p>Servandi decoris, quonam se fine minanti</p>
<span class = "linenum">590</span>
<p>Servitio eripiat, Divosque evadat iniquos.</p>
<p>Hos inter gemitus obscuro noctis opacæ</p>
<p>Subcedit castris Nero, quæ conjuncta feroci</p>
<p>Livius Hasdrubali vallo custode tenebat.</p>

<p class = "indent">
Belliger is quondam, scitusque adcendere Martem</p>
<span class = "pagenum">266</span>
<span class = "linenum">595</span>
<p>Floruerat primo clarus pugnator in ævo.</p>
<p>Mox falso læsus non æqui crimine vulgi,</p>
<p>Secretis ruris tristes absconderat annos.</p>
<p>Sed, postquam gravior moles terrorque periclo</p>
<p>Poscebat propiore virum, revocatus ad arma</p>
<span class = "linenum">600</span>
<p>Tot cæsis ducibus, patriæ donaverat iram.</p>

<p class = "indent">
<a name = "line15_601" id = "line15_601"> </a>
At non Hasdrubalem fraudes latuere recentum</p>
<p>Armorum, quamquam tenebris nox texerat astus.</p>
<p>Pulveris in clipeis vestigia visa movebant,</p>
<p>Et properi signum adcursus, sonipesque, virique</p>
<span class = "linenum">605</span>
<p>Substricti corpus, bis clarum buccina signum.</p>
<span class = "pagenum">267</span>
<p>Præterea gemino prodebant juncta magistro</p>
<p>Castra regi: verum, fratri si vita supersit,</p>
<p>Qui tandem licitum socias conjungere vires</p>
<p>Consulibus? sed enim solum (dum vera patescant)</p>
<span class = "linenum">610</span>
<p>Cunctandi restare dolum, Martemque trahendi.</p>
<p>Nec consulta fugæ segni formidine differt.</p>

<p class = "indent">
Nox, somni genetrix, mortalia pectora curis</p>
<p>Purgarat, tenebræque horrenda silentia alebant:</p>
<p>Erepit, suspensa ferens vestigia, castris,</p>
<span class = "linenum">615</span>
<p>Et muta elabi tacito jubet agmina passu.</p>
<p>Inlunem nacti per rura tacentia noctem</p>
<p>Adcelerant, vitantque sonos; sed percita falli</p>
<p>Sub tanto motu tellus nequit: inplicat actas</p>
<p>Cæco errore vias, umbrisque ferentibus arto</p>
<span class = "linenum">620</span>
<p>Circumagit spatio sua per vestigia ductos.</p>

<p class = "indent">
Nam, qua curvatas sinuosis flexibus amnis</p>
<span class = "pagenum">268</span>
<p>Obliquat ripas, refluoque per aspera lapsu</p>
<p>In sese redit, hac, casso ducente labore,</p>
<p>Exiguum involvunt frustratis gressibus orbem,</p>
<span class = "linenum">625</span>
<p>Inque errore viæ tenebrarum munus ademtum.</p>

<p class = "indent">
<a name = "line15_626" id = "line15_626"> </a>
Lux urguet, panditque fugam: ruit acer apertis</p>
<p>Turbo equitum portis, atque omnis ferrea late</p>
<p>Tempestas operit campos: nondum arma manusque</p>
<p>Permixtæ, jam tela bibunt præmissa cruorem</p>
<span class = "linenum">630</span>
<p>Hinc, jussæ Pœnum fugientem sistere, pennæ</p>
<p>Dictææ volitant; hinc lancea turbine nigro</p>
<p>Fert letum cuicumque viro, quem prenderit ictus.</p>
<p>Deponunt abitus curam, trepidique coactas</p>
<p>Constituunt acies, et spes ad prælia vertunt.</p>

<span class = "linenum">635</span>
<p class = "indent">
Ipse inter medios (nam rerum dura videbat)</p>
<p>Sidonius ductor, tergo sublimis ab alto</p>
<p>Quadrupedantis equi, tendens vocemque manusque,</p>
<p>«Per decora, extremo vobis quæsita sub axe,</p>
<span class = "pagenum">269</span>
<p>Per fratris laudes oro, venisse probemus</p>
<span class = "linenum">640</span>
<p>Germanum Hannibalis: Latio fortuna laborat</p>
<p>Adversis documenta dare, atque ostendere, quantus</p>
<p>Verterit in Rutulos domitor telluris Hiberæ,</p>
<p>Suetus ad Herculeas miles bellare columnas.</p>
<p>Forsitan et pugnas veniet germanus in ipsas.</p>
<span class = "linenum">645</span>
<p>Digna viro, digna, obtestor, spectacula pleno</p>
<p>Corporibus properate solo: quicumque timeri</p>
<p>Dux bello poterat, fratri jacet: unica nunc spes,</p>
<p>Et pœna et latebris infracto Livius ævo</p>
<p>Damnatum obfertur vobis caput. Ite, agite, oro,</p>
<span class = "linenum">650</span>
<p>Sternite ductorem, cum quo concurrere fratri</p>
<p>Sit pudor, et turpi finem donate senectæ.»</p>

<p class = "indent">
At contra Nero: «Quid cessas clusisse labores</p>
<p>Ingentis belli? pedibus tibi gloria, miles,</p>
<span class = "pagenum">270</span>
<p>Parta ingens: nunc adcumula cœpta ardua dextra.</p>
<span class = "linenum">655</span>
<p>Heu! temere abducto liquisti robore castra,</p>
<p>Ni factum absolvit victoria; præcipe laudem.</p>
<p>Adventu cecidisse tuo memorabitur hostis.»</p>

<p class = "indent">
Parte alia, insignis nudatis casside canis,</p>
<p>Livius: «Huc, juvenes, huc me spectate ruentem</p>
<span class = "linenum">660</span>
<p>In pugnas; quantumque meus patefecerit ensis,</p>
<p>Tantum intrate loci; et tandem præcludite ferro</p>
<p>Jam nimium patulas Pœnis grassantibus Alpes.</p>
<p>Quod ni veloci prosternimus agmina Marte,</p>
<p>Et fulmem subitum Carthaginis Hannibal adsit,</p>
<span class = "linenum">665</span>
<p>Qui Deus infernis quemquam nostrum eximat umbris?»</p>
<p><a name = "line15_666" id = "line15_666"> </a>
Hinc, galea capite adcepta, dicta horrida ferro</p>
<p>Sancit, et, obtectus senium, fera prælia miscet.</p>
<span class = "pagenum">271</span>
<p>Illum, per cuneos et per densissima campi</p>
<p>Corpora tot dantem leto, quot spicula torsit,</p>
<span class = "linenum">670</span>
<p>Turbati fugere Macæ, fugere feroces</p>
<p>Autololes, Rhodanique comas intonsa juventus.</p>

<p class = "indent">
Fatidicis Nabis veniens Hammonis arenis</p>
<p>Inproba miscebat securus prælia fati,</p>
<p>Ceu tutante Deo; ac patriis spolia Itala templis</p>
<span class = "linenum">675</span>
<p>Fixurum vano tumidus promiserat ore.</p>
<p>Ardebat gemma Garamantide cærula vestis,</p>
<p>Ut quum sparsa micant stellarum lumina cælo,</p>
<p>Et gemmis galeam, clipeumque adcenderat auro.</p>
<p>Casside cornigera dependens infula sacros</p>
<span class = "pagenum">272</span>
<span class = "linenum">680</span>
<p>Præ se terrores Divumque ferebat honorem.</p>
<p>Arcus erat pharetræque viro, atque incocta cerastis</p>
<p>Spicula, et armatus peragebat bella veneno.</p>
<p>Necnon, cornipedis tergo de more repostus,</p>
<p>Sustentata genu per campum pondera conti</p>
<span class = "linenum">685</span>
<p>Sarmatici prona adversos urguebat in hostes.</p>

<p class = "indent">
Tum quoque transfixum telo per membra, per arma,</p>
<p>Consulis ante oculos, magno clamore Sabellum</p>
<p>Absportabat ovans, et ovans Hammona canebat.</p>
<p>Non tulit hanc iram tantosque in corde tumores</p>
<span class = "linenum">690</span>
<p>Barbarico senior, telumque intorsit, et una</p>
<p>Prædam animamque simul victori victor ademit.</p>

<p class = "indent">
Adsilit, audito tristis clamore ruinæ,</p>
<p>Hasdrubal, et cœptantem Arabum raptare peremto</p>
<p>Gemmiferi spolium cultus, auroque rigentes</p>
<span class = "linenum">695</span>
<p>Exuvias, jaculum a tergo perlibrat ad ossa.</p>
<span class = "pagenum">273</span>
<p>Jam conrepta miser geminis velamina palmis</p>
<p>Carpebat propere, et tepidos nudaverat artus.</p>
<p>Concidit, et sacras vestes atque aurea fila</p>
<p>Reddidit exanimo, spoliatum lapsus in hostem.</p>
<span class = "linenum">700</span>
<p>At Canthus Rutulum, Canthus possessor arenæ,</p>
<p>Qua celebre invicti nomen posuere Philæni,</p>
<p>Ditem ovium Rutulum obtruncat, cui mille sub altis</p>
<p>Lanigeræ balant stabulis: ipse, otia molli</p>
<p>Exercens cura, gelido nunc flumine soles</p>
<span class = "linenum">705</span>
<p>Frangebat nimios pecori, nunc lætus in herba</p>
<p>Tondebat niveæ splendentia vellera lanæ,</p>
<p>Aut, pecus e pastu quum sese ad tecta referret,</p>
<span class = "pagenum">274</span>
<p>Noscentes matrem spectabat ovilibus agnos.</p>
<p>Obcubuit clipei transfixo proditus ære,</p>
<span class = "linenum">710</span>
<p>Et sero ingemuit stabulis exire paternis.</p>

<p class = "indent">
<a name = "line15_711" id = "line15_711"> </a>
Acrius hoc Italum pubes incurrit, et urguet:</p>
<p>Ut torrens, ut tempestas, ut flamma corusci</p>
<p>Fulminis, ut Boream pontus fugit, ut cava currunt</p>
<p>Nubila, quum pelago cælum permiscuit Eurus.</p>
<span class = "linenum">715</span>
<p>Proceræ stabant, Celtarum signa, cohortes,</p>
<p>Prima acies; hos inpulsu cuneoque feroci</p>
<p>Laxat vis subita, et fessos errore viarum,</p>
<p>Nec soli faciles; longique laboris anhelos</p>
<p>Avertit patrius genti pavor: addere tergo</p>
<span class = "linenum">720</span>
<p>Hastas Ausonius, teloque instare sequaci,</p>
<p>Nec donare fugam: cadit uno vulnere Thyrmis,</p>
<span class = "pagenum">275</span>
<p>Non uno Rhodanus; profligatumque sagitta</p>
<p>Lancea deturbat Morinum, et jam jamque cadentem.</p>
<p>Cedentes urguet, totas largitus habenas,</p>
<span class = "linenum">725</span>
<p>Livius acer equo, et turmis abeuntibus infert</p>
<p>Cornipedem: tunc aversi turgentia colla</p>
<p>Diripit ense Mosæ: percussit pondere terram</p>
<p>Cum galea ex alto lapsum caput, ac residentem</p>
<p>Turbatus rapuit sonipes in prælia truncum.</p>

<span class = "linenum">730</span>
<p class = "indent">
Hic Cato (nam medio vibrabat et ipse tumultu)</p>
<p>«Si, primas, inquit, bello quum amisimus Alpes,</p>
<p>Hic juveni obpositus Tyrio foret! hei mihi! quanta</p>
<p>Cessavit Latio dextra, et quot funera Pœnis</p>
<span class = "pagenum">276</span>
<p>Donarunt pravi suffragia tristia campi!»</p>

<span class = "linenum">735</span>
<p class = "indent">
Jamque inclinabant acies, cunctisque pavorem</p>
<p>Gallorum induerat pavor, et Fortuna ruebat</p>
<p>Sidonia: ad Rutulos Victoria verterat alas.</p>
<p>Celsus, ceu prima reflorescente juventa,</p>
<p>Ibat consul, ovans major majorque videri.</p>
<span class = "linenum">740</span>
<p><a name = "line15_740" id = "line15_740"> </a>
Ecce, trahens secum canentem pulvere turmam,</p>
<p>Ductor Agenoreus subit, intorquensque lacertis</p>
<p>Tela, sonat: «Cohibete fugam: cui cedimus hosti?</p>
<p>Nonne pudet? conversa senex marcentibus annis</p>
<p>Agmina agit: nunc, quæso, mihi nunc dextera in armis</p>
<span class = "linenum">745</span>
<p>Degenerat, nostrique piget? mihi Belus avorum</p>
<p>Principium, mihi cognatum Sidonia Dido</p>
<p>Nomen, et ante omnes bello numerandus Hamilcar</p>
<span class = "pagenum">277</span>
<p>Est genitor: mihi, cui cedunt montesque, lacusque,</p>
<p>Et campi, atque amnes, frater: me magna secundum</p>
<span class = "linenum">750</span>
<p>Carthago putat Hannibali: me Bætis in oris</p>
<p>Æquant germano passæ mea prælia gentes.»</p>
<p>Talia dum memorat, medios ablatus in hostes,</p>
<p>Ut nova conspecti fulserunt consulis arma,</p>
<p>Hastam præpropero nisu jacit: illa per oras</p>
<span class = "linenum">755</span>
<p>Ærati clipei et loricæ tegmina summo</p>
<p>Incidit haud felix humero, parceque petitum</p>
<p>Perstrinxit corpus, nec multo tincta cruore:</p>
<p>Vana sed optanti promisit gaudia Pœno.</p>

<p class = "indent">
Turbati Rutuli, confusaque pectora visu</p>
<span class = "linenum">760</span>
<p>Terrifico: tunc increpitans conamina consul:</p>
<p>«Femineis læsum vana inter cornua corpus</p>
<p>Unguibus, aut palmis credas puerilibus ictum.</p>
<span class = "pagenum">278</span>
<p>Ite, docete, viri, Romanæ vulnera suerint</p>
<p>Quanta adferre manus.» Tum vero effunditur ingens</p>
<span class = "linenum">765</span>
<p>Telorum vis, et densa sol vincitur umbra.</p>
<p>Jamque per extentos alterna strage virorum</p>
<p>Corpora fusa jacent campos, demersaque in undam</p>
<p>Junxerunt cumulo crescente cadavera ripas.</p>
<p>Ut, quum venatu saltus exercet opacos</p>
<span class = "linenum">770</span>
<p>Dictynna, et lætæ præbet spectacula matri,</p>
<p>Aut Pindi nemora excutiens, aut Mænala lustrans,</p>
<span class = "pagenum">279</span>
<p>Omnis Naiadum plenis comitata pharetris</p>
<p>Turba ruit, striduntque sagittiferi coryti.</p>
<p>Tum per saxa feræ, perque ipsa cubilia fusæ,</p>
<span class = "linenum">775</span>
<p>Per valles, fluviosque, atque antra virentia musco,</p>
<p>Multa strage jacent: exsultat vertice montis</p>
<p>Gratam perlustrans oculis Latonia prædam.</p>

<p class = "indent">
<a name = "line15_778" id = "line15_778"> </a>
Audito ante alios senioris vulnere, rumpit</p>
<p>Per medios Nero sævus iter, visaque virorum</p>
<span class = "linenum">780</span>
<p>Æquali pugna: «Quid enim, quid deinde relictum est</p>
<p>Italiæ fatis? hunc si non vincitis hostem,</p>
<p>Hannibalem vincetis, ait?» Ruit ocius amens</p>
<p>In medios: Tyriumque ducem inter prima frementem</p>
<p>Agmina ut adspexit, rabidi ceu bellua ponti,</p>
<span class = "linenum">785</span>
<p>Per longum sterili ad pastus jactata profundo,</p>
<p>Quum procul in fluctu piscem male saucia vidit,</p>
<span class = "pagenum">280</span>
<p>Æstuat, et, lustrans nantem sub gurgite prædam,</p>
<p>Absorbet late permixtum piscibus æquor.</p>
<p>Non telo mora, non dictis. «Haud amplius, inquit,</p>
<span class = "linenum">790</span>
<p>Elabere mihi: non hic nemora avia fallent</p>
<p>Pyrenes, nec promissis frustrabere vanis,</p>
<p>Ut quondam terra fallax deprensus Hibera</p>
<p>Evasti nostram mentito fœdere dextram.»</p>

<p class = "indent">
Hæc Nero, et intorquet jaculum: nec futilis ictus.</p>
<span class = "linenum">795</span>
<p>Nam latere extremo cuspis librata resedit.</p>
<p>Invadit stricto super hæc interritus ense,</p>
<p>Conlapsique premens umbone trementia membra,</p>
<p>«Si qua sub extremo casu mandata referri</p>
<p>Germano vis forte tuo, portabimus, inquit.»</p>
<span class = "linenum">800</span>
<p>Contra Sidonius: «Leto non terreor ullo.</p>
<p>Utere Marte tuo, dum nostris manibus adsit</p>
<p>Actutum vindex; mea si suprema referre</p>
<p>Fratri verba paras, mando, Capitolia victor</p>
<p>Exurat, cinerique Jovis permisceat ossa</p>
<span class = "linenum">805</span>
<p>Et cineres nostros.» Cupientem adnectere plura</p>
<p>Ferventemque ira mortis transverberat ense,</p>
<span class = "pagenum">281</span>
<p><a name = "line15_807" id = "line15_807"> </a>
Et rapit infidum victor caput: agmina fuso</p>
<p>Sternuntur duce, non ultra fidentia Marti.</p>

<p class = "indent">
Jamque diem solisque vias nox abstulit atra,</p>
<span class = "linenum">810</span>
<p>Quum vires parco victu somnoque reducunt;</p>
<p>Ac, nondum remeante die, victricia signa,</p>
<p>Qua ventum, referunt clausis formidine castris.</p>
<p><a name = "line15_813" id = "line15_813"> </a>
Tum Nero, procera sublimia cuspide portans</p>
<p>Ora ducis cæsi, «Cannas pensavimus, inquit,</p>
<span class = "linenum">815</span>
<p>Hannibal, et Trebiam, et Trasymeni litora tecum</p>
<p>Fraterno capite: i, duplica nunc perfida bella,</p>
<p>Et geminas arcesse acies: hæc præmia restant,</p>
<p>Qui tua tramissis optarint Alpibus arma.»</p>
<p>Compressit lacrimas Pœnus, minuitque ferendo</p>
<span class = "linenum">820</span>
<p>Constanter mala, et, inferias in tempore dignas</p>
<p>Missurum fratri, clauso conmurmurat ore.</p>
<span class = "pagenum">282</span>
<p>Tum, castris procul amotis, adversa quiete</p>
<p>Dissimulans, dubia exclusit certamina Martis.</p>
</div>


<hr class = "mid">

<span class = "pagenum">283</span>

<h2><a name = "liber16" id = "liber16">
LIBER DECIMUS SEXTUS.</a></h2>

<hr class = "mid">

<h4><a name = "lib16_arg" id = "lib16_arg">ARGUMENTUM.</a></h4>

<div class = "argument">

<p><span class = "smallcaps">Hannibal</span>, tanto simul publico
familiarique ictus luctu, in Bruttio agro belli instaurandi consilia
agitat; <a href = "#line16_1">1-10</a>.</p>

<p>Sed inpetus ejus et ardor pugnandi languescit odio invidiaque
Hannonis, cujus factio ipsi res ad bellum necessarias ab domo mitti
prohibet; <a href = "#line16_11">11-14</a>.</p>

<p>Nihilo tamen secius sola virtutis illius fama ac reverentia nominis
tantam habent vim, ut nec hostes quietum lacessere auderent, nec ulla
vel inter milites, ex conluvione omnium gentium mixtos, vel adversus
ducem seditio exsisteret; <a href = "#line16_15">15-22</a>.</p>

<p>Romanorum contra cœptis non in Italia tantum adspirat fortuna, sed in
Hispania quoque, unde Pœni pelluntur; <a href =
"#line16_23">23-27</a>.</p>

<p>Eo quidem Hannon in locum Barcini Hasdrubalis novo cum exercitu ex
Africa transgreditur, dux belli peritissimus, sed multum inferior
Scipione, qui castra ejus vesperascente cælo adgreditur, magnamque in
iis stragem edit; <a href = "#line16_28">28-43</a>.</p>

<p>Inter hostes vix quisquam virtute excellit præter Larum, Cantabrum
fortissimum, qui solus restituit pugnam, multosque Romanos securi
percutit, donec a L. Scipione, Publii fratre, gladio jugulatur; <a href
= "#line16_44">44-67</a>.</p>

<p>Tanti viri præsidio orbati Pœni terga vertunt, et Hannon vivus
capitur; <a href = "#line16_68">68-77</a>.</p>

<p>Tum Scipio Hasdrubali, Gisgonis filio, obviam procedit, sibique jam
cum reliquiis hostium pugnandi occasionem fieri lætatur; <a href =
"#line16_78">78-93</a>.</p>

<p>Utrimque summo inpetu concurritur, et ingens fit cædes; <a href =
"#line16_94">94-106</a>.</p>

<p>Hasdrubal fortissime pugnat suisque jam cedentibus obsistit: at levi
vulnere ictus ipse quoque fugam capessit, et navibus adceptis nocte
Tartessum revertitur; <a href = "#line16_107">107-114</a>.</p>

<p>In Pœnorum exercitu virtute eminuerat Masinissa, Nomadum rex, qui
nunc omine fausto flammæ capite micantis,
<span class = "pagenum">284</span>
et adversa sociorum Hannibalisque fortuna permotus, ad Romanorum partes
transit, et cum ipso Scipione congressus, fide data adceptaque, cum
donis dimittitur; <a href = "#line16_115">115-167</a>.</p>

<p>Quo fœdere icto Scipio, jam Carthaginis excidium animo agitans, et
præmoliendas sibi res conciliandosque aliorum etiam Libyæ regum
gentiumque animos ratus, in Africam trajicit, ut Syphacem,
opulentissimum regem Massyliorum, ad societatem belli inpellat; <a href
= "#line16_168">168-179</a>.</p>

<p>Eodem forte tempore eodemque consilio Hasdrubal, Gisgonis filius,
terræ adplicat naves, magnificumque id Syphaci videtur, duorum
populorum, de imperio orbis terrarum dimicantium, duces uno die suam
pacem amicitiamque petentes venisse; <a href =
"#line16_180">180-188</a>.</p>

<p>Utrumque hospitio benigne excipit rex, et contrahere ad conloquium
dirimendarum simultatium causa conatur; <a href =
"#line16_189">189-221</a>.</p>

<p>Scipio abnuit, de republica se cum hoste agere quidquam injussu
senatus posse; nec tamen ad easdem venire epulas recusat; <a href =
"#line16_221">221-228</a>.</p>

<p>Postero die orta luce adit Syphacem, et fœdus cum eo facit; <a href =
"#line16_229">229-261</a>.</p>

<p>Quod ubi sacris firmatur, rex terretur prodigiis, quæ interitum regni
et captivitatem ei portendunt; <a href = "#line16_262">262-274</a>.</p>

<p>Juncto fœdere Scipio locum, unde venerat, repetit, ubi multitudo
Hispanorum circumfusa Regem eum ingenti adpellat consensu, quod nomen
ille, tanquam Romanis intolerabile repudiat; <a href =
"#line16_275">275-284</a>.</p>

<p>Ibidem ludos funebres in honorem patris patruique, in Hispania
cæsorum, instituit, et ad certamina tam Romanos quam Hispanos præmiis
propositis invitat; <a href = "#line16_284">284-311</a>.</p>

<p>Certamen curule ineunt Cyrnus Lamponis equi, Atlas Caucasi, Durius
Pelori, et Iberus Panchatis rector, qui victoriam consequitur; <a href =
"#line16_312">312-456</a>.</p>

<p>Cursu certant Tartessus, Hesperus, Bæticus, Eurytus, Lamus, Sicoris
et Theron, palmamque fert Eurytus; <a href =
"#line16_457">457-526</a>.</p>

<p>Tum gladiatorium editur spectaculum, in quo non servi, neque obscuri
tantum generis homines, sed clari quoque inlustresque, et in his gemini
fratres, de principatu civitatis ambigentes, ferro decernunt; <a href =
"#line16_527">527-556</a>.</p>

<p>Postremo jaculandi arte contendunt Burrus, Glagus, Aconteus,
Indibilis ac Ilerdes, metamque ferit Burrus; <a href =
"#line16_557">557-574</a>.</p>

<p>Ipsi quoque duces, P. et L. Scipiones cum Lælio, hastas conjiciunt,
sagittaque, a P.&nbsp;Scipione emissa in auras ac terræ infixa, subito
frondescit et in quercum mutatur; <a href =
"#line16_575">575-591</a>.</p>

<p>Quo omine adcepto ludisque finitis Scipio Romam proficiscitur, ubi
consul creatur ingenti centuriarum favore, et a senatu petit, ut Africa
sibi provincia extra sortem destinetur; <a href =
"#line16_592">592-602</a>.</p>

<p>Id haudquaquam primoribus Patrum placet, et Q. Fabius Maximus
<span class = "pagenum">285</span>
Hannibalem prius censet ex Italia pellendum, quam bellum in ipsa Libya
geratur; <a href = "#line16_603">603-644</a>.</p>

<p>Ejus orationem et argumenta refutat Scipio, ipsique permittitur, ut
in Africam trajiciat; <a href = "#line16_645">645-700</a>.</p>

</div>

<hr class = "tiny">

<div class = "text">
<p><a name = "line16_1" id = "line16_1"> </a>
<span class = "smallcaps">Bruttia</span> mœrentem casus patriæque
suosque</p>
<p>Hannibalem adcepit tellus: hic aggere septus</p>
<p>In tempus posita ad renovandum bella coquebat:</p>
<p>Abditus ut silva, stabulis quum cesset ademtis,</p>
<span class = "linenum">5</span>
<p>Amisso taurus regno gregis, avia clauso</p>
<p>Molitur saltu certamina, jamque feroci</p>
<p>Mugitu nemora exterret, perque ardua cursu</p>
<p>Saxa ruit; sternit silvas, rupesque lacessit</p>
<p>Irato rabidus cornu; tremit omnis ab alto</p>
<span class = "linenum">10</span>
<p>Prospectans scopulo pastor nova bella parantem.</p>
<p><a name = "line16_11" id = "line16_11"> </a>
Sed vigor, hausurus Latium, si cetera Marti</p>
<p>Adjumenta forent, prava obtrectante suorum</p>
<p>Invidia revocare animos, ac stare negata</p>
<span class = "pagenum">286</span>
<p>Cogebatur ope, et senio torpescere rerum.</p>
<span class = "linenum">15</span>
<p><a name = "line16_15" id = "line16_15"> </a>
Parta tamen formido manu, et tot cædibus olim</p>
<p>Quæsitus terror, velut inviolabile telis</p>
<p>Servabant sacrumque caput; proque omnibus armis,</p>
<p>Et castrorum opibus, dextrisque recentibus unum</p>
<p>Hannibalis sat nomen erat: tot dissona lingua</p>
<span class = "linenum">20</span>
<p>Agmina, barbarico tot discordantia ritu</p>
<p>Corda virum mansere gradu, rebusque retusis</p>
<p>Fidas ductoris tenuit reverentia mentes.</p>

<p class = "indent">
<a name = "line16_23" id = "line16_23"> </a>
Nec vero Ausonia tantum se lætus agebat</p>
<p>Dardanidis Mavors: jam terra cedit Hibera</p>
<span class = "linenum">25</span>
<p>Auriferis tandem Phœnix depulsus ab arvis.</p>
<span class = "pagenum">287</span>
<p>Jam Mago, exutus castris, agitante pavore</p>
<p>In Libyam propero tramisit cærula velo.</p>

<p class = "indent">
<a name = "line16_28" id = "line16_28"> </a>
Ecce aliud decus, haud uno contenta favore,</p>
<p>Nutribat Fortuna duci: nam concitus Hannon</p>
<span class = "linenum">30</span>
<p>Adventabat, agens crepitantibus agmina cetris</p>
<span class = "pagenum">288</span>
<p>Barbara, et indigenas serus raptabat Hiberos.</p>
<p>Non ars, aut astus belli, vel dextera deerat,</p>
<p>Si non Scipiadæ concurreret: omnia ductor</p>
<p>Magna adeo Ausonius majori mole premebat:</p>
<span class = "linenum">35</span>
<p>Ut Phœbe stellas, ut fratris lumina Phœben</p>
<p>Exsuperant, montesque Atlas, et flumina Nilus,</p>
<p>Ut pater Oceanus Neptunia cærula vincit.</p>
<p>Vallantem castra (obscuro nam vesper Olympo</p>
<p>Fundere non æquam trepidanti cœperat umbram)</p>
<span class = "linenum">40</span>
<p>Adgreditur Latius rector, subitoque tumultu</p>
<p>Cæduntur passim cœpti munimina valli</p>
<p>Inperfecta: supercontexere herbida lapsos</p>
<p>Pondera, et in tumuli concessit cespes honorem.</p>

<span class = "pagenum">289</span>
<p class = "indent">
<a name = "line16_44" id = "line16_44"> </a>
Vix uni mens digna viro, novisse minores</p>
<span class = "linenum">45</span>
<p>Quam deceat, pretiumque operis sit tradere famæ.</p>
<p>Cantaber ingenio membrorum et mole timeri</p>
<p>Vel nudus telis poterat Larus: hic fera gentis</p>
<p>More securigera miscebat prælia dextra.</p>
<p>Et, quamquam fundi se circum pulsa videret</p>
<span class = "linenum">50</span>
<p>Agmina, deleta gentilis pube catervæ,</p>
<p>Cæsorum inplebat solus loca: seu foret hostis</p>
<p>Comminus, expleri gaudebat vulnere frontis</p>
<p>Adversæ; seu læva acies in bella vocaret,</p>
<p>Obliquo telum reflexum Marte rotabat.</p>
<span class = "linenum">55</span>
<p>At, quum pone ferox aversi in terga veniret</p>
<p>Victor, nil trepidans retro jactare bipennem</p>
<p>Callebat, nulla belli non parte timendus.</p>
<p>Huic ducis invicti germanus turbine vasto</p>
<span class = "pagenum">290</span>
<p>Scipio contorquens hastam, cudone comantes</p>
<span class = "linenum">60</span>
<p>Disjecit crines; namque altius acta cucurrit</p>
<p>Cuspis, et elata procul est ejecta securi.</p>

<p class = "indent">
At juvenis, cui telum ingens adcesserat ira,</p>
<p>Barbaricam adsiliens magno clamore bipennem</p>
<p>Incutit: intremuere acies, sonuitque per auras</p>
<span class = "linenum">65</span>
<p>Pondere belligero pulsati tegminis umbo.</p>
<p>Haud inpune quidem; remeans nam dextera ab ictu</p>
<p>Decisa est gladio, ac dilecto inmortua telo.</p>
<p><a name = "line16_68" id = "line16_68"> </a>
Qui postquam murus miseris ruit, agmina concors</p>
<p>Avertit fuga confestim dispersa per agros.</p>
<span class = "linenum">70</span>
<p>Nec pugnæ species, sed pœnæ tristis imago</p>
<p>Illa erat, hinc tantum cædentum, atque inde ruentum.</p>
<p>Per medios Hannon, palmas post terga revinctus,</p>
<p>Ecce trahebatur, lucemque (heu dulcia cæli</p>
<p>Lumina!) captivus lucem inter vincla petebat.</p>
<span class = "pagenum">291</span>
<span class = "linenum">75</span>
<p>Cui rector Latius: «Tanta, en, qui regna reposcant,</p>
<p>Quis cedat toga, et armiferi gens sacra Quirini!</p>
<p>Servitio si tam faciles, cur bella refertis?»</p>

<p class = "indent">
<a name = "line16_78" id = "line16_78"> </a>
Hæc inter celerare gradum, conjungat ut arma,</p>
<p>Hasdrubalem ignarum cladis prænuntius adfert</p>
<span class = "linenum">80</span>
<p>Explorator eques: raptat dux obvia signa.</p>
<p>At, postquam optatam lætus contingere pugnam</p>
<p>Vidit, et ad letum magno venientia cursu</p>
<p>Agmina, suspiciens cælum, «Nihil amplius, inquit,</p>
<p>Vos hodie posco, Superi; protraxtis ad arma</p>
<span class = "linenum">85</span>
<p>Quod profugos, satis est: in dextra cetera nobis</p>
<p>Vota, viri: rapite, ite, precor; vocat ecce furentes</p>
<p>Hinc pater, hinc patruus; gemina o mihi numina belli,</p>
<p>Ducite, adeste; sequor: dignas spectabitis, haud me</p>
<p>Præscia mens fallit, vestro jam nomine cædes.</p>
<span class = "pagenum">292</span>
<span class = "linenum">90</span>
<p>Nam quis erit tandem campis telluris Hiberæ</p>
<p>Bellandi modus? en unquam lucebit in orbe</p>
<p>Ille dies, quo te armorum, Carthago, meorum</p>
<p>Adspiciam sonitus admotaque bella trementem?»</p>

<p class = "indent">
<a name = "line16_94" id = "line16_94"> </a>
Dixerat; et raucus stridenti murmure clangor</p>
<span class = "linenum">95</span>
<p>Increpuit; tonuere feris clamoribus astra.</p>
<p>Concurrunt; quantumque rapit violentia ponti,</p>
<p>Et Notus, et Boreas, et inexorabilis Auster,</p>
<p>Quum mergunt plenas tumefacta sub æquora classes;</p>
<p>Aut quum letiferos adcendens Sirius ignes,</p>
<span class = "linenum">100</span>
<p>Torret anhelantem sævis ardoribus orbem;</p>
<p>Tantum acies hominumque ferox discordia ferro</p>
<p>Demetit: haud ullus terrarum æquarit hiatus</p>
<p>Pugnarum damna; aut strages per inhospita lustra</p>
<p>Unquam tot dederit rabies horrenda ferarum.</p>
<span class = "linenum">105</span>
<p>Jam campi vallesque madent, hebetataque tela.</p>
<p>Et Libys obcubuere, et amantes Martis Hiberi.</p>
<p><a name = "line16_107" id = "line16_107"> </a>
Stat tamen una loco perfossis debilis armis,</p>
<p>Luctaturque acies, qua concutit Hasdrubal hastam.</p>
<span class = "pagenum">293</span>
<p>Nec finem daret ille dies animosaque virtus,</p>
<span class = "linenum">110</span>
<p>Ni perlapsa viro loricæ tegmine arundo,</p>
<p>Et parco summum violasset vulnere corpus,</p>
<p>Suasissetque fugam: rapido certamina linquit</p>
<p>In latebras evectus equo, noctisque per umbram</p>
<p>Ad Tartessiacos tendit per litora portus.</p>

<span class = "linenum">115</span>
<p class = "indent">
<a name = "line16_115" id = "line16_115"> </a>
Proximus in pugna ductori Marte manuque</p>
<p>Regnator Nomadum fuerat; mox fœdere longo</p>
<p>Cultuque Æneadum nomen Masinissa superbum.</p>
<span class = "pagenum">294</span>
<p>Huic fesso, quos dura fuga et nox suaserat atra,</p>
<p>Carpenti somnos subitus rutilante coruscum</p>
<span class = "linenum">120</span>
<p>Vertice fulsit apex, crispamque involvere visa est</p>
<p>Mitis flamma comam, atque hirta se spargere fronte.</p>
<p>Concurrunt famuli, et serpentes tempora circum</p>
<p>Festinant gelidis restinguere fontibus ignes.</p>
<p>At grandæva, Deum prænoscens omina, mater,</p>
<span class = "linenum">125</span>
<p>«Sic sit, Cælicolæ; portentaque vestra secundi</p>
<p>Condite, ait; duret capiti per secula lumen.</p>
<span class = "pagenum">295</span>
<p>Ne vero, ne, nate, Deum tam læta pavesce</p>
<p>Prodigia, aut sacras metue inter tempora flammas.</p>
<p>Hic tibi Dardaniæ promittit fœdera gentis,</p>
<span class = "linenum">130</span>
<p>Hic tibi regna dabit, regnis majora paternis,</p>
<p>Ignis, et adjunget Latiis tua nomina fatis.»</p>
<p>Sic vates, juvenisque animum tam clara movebant</p>
<p>Monstra, nec a Pœnis ulli virtutis honores,</p>
<p>Hannibal ipse etiam jam jamque modestior armis.</p>

<span class = "pagenum">296</span>
<span class = "linenum">135</span>
<p class = "indent">
Aurora obscuri tergebat nubila cæli,</p>
<p>Vixque Atlantiadum rubefecerat ora sororum:</p>
<p>Tendit ad Ausonios et adhuc hostilia castra.</p>
<p>Atque, ubi se vallo intulerat, ductorque benigno</p>
<p>Adcepit Latius vultu, rex talibus infit:</p>
<span class = "linenum">140</span>
<p>«Cælestum monita et sacræ responsa parentis,</p>
<p>Dîsque tua, o Rutulum rector, gratissima virtus</p>
<p>Avulsum Tyriis huc me duxere volentem.</p>
<p>Si tibi non segnes tua contra fulmina sæpe</p>
<p>Visi stare sumus, dignam te, nate Tonantis,</p>
<span class = "linenum">145</span>
<p>Adferimus dextram; nec nos aut vana subegit</p>
<p>Incertæ mentis levitas, et mobile pectus;</p>
<p>Aut spes et læti sectamur præmia Martis.</p>
<p>Perfidiam fugio et perjuram ab origine gentem.</p>
<p>Tu, quando Herculeis finisti prælia metis,</p>
<span class = "pagenum">297</span>
<span class = "linenum">150</span>
<p>Nunc ipsam belli nobiscum invade parentem.</p>
<p>Ille tibi, qui jam gemino Laurentia lustro</p>
<p>Possedit regna, et scalas ad mœnia Romæ</p>
<p>Admovet, in Libyam flammis ferroque trahendus.»</p>

<p class = "indent">
Sic Nomadum ductor: tunc dextra Scipio dextram</p>
<span class = "linenum">155</span>
<p>Amplexus, «Si pulchra tibi Mavorte videtur,</p>
<p>Pulchrior est gens nostra fide; dimitte bilingues</p>
<p>Ex animo socios; magna hinc te præmia claræ</p>
<p>Virtutis, Masinissa, manent; citiusque vel armis,</p>
<p>Quam gratæ studio vincetur Scipio mentis.</p>
<span class = "linenum">160</span>
<p>Cetera quæ in Libyam portari incendia suades,</p>
<p>Expediet tempus; nec enim sunt talia rerum</p>
<p>Non meditata mihi, et mentem Carthago fatigat.»</p>
<span class = "pagenum">298</span>
<p>Hinc juveni dona insignem velamine picto</p>
<p>Dat chlamydem, stratumque ostro, quem ceperat ipse</p>
<span class = "linenum">165</span>
<p>Dejecto victor Magone animique probarat,</p>
<p>Cornipedem; tum, qua Divum libabat ad aras</p>
<p>Hasdrubal, ex auro pateram, galeamque comantem.</p>
<p><a name = "line16_168" id = "line16_168"> </a>
Exin, firmato sociali fœdere regis,</p>
<p>Vertendas agitat jam nunc Carthaginis arces.</p>

<span class = "linenum">170</span>
<p class = "indent">
Massylis regnator erat ditissimus oris,</p>
<p>Nec nudus virtute, Syphax: quo jura petebant</p>
<p>Innumeræ gentes, extremaque litore Tethys.</p>
<p>Multa viro terra, ac sonipes, et bellua, terror</p>
<span class = "pagenum">299</span>
<p>Bellorum, nec non Marti delecta juventus.</p>
<span class = "linenum">175</span>
<p>Nec foret, aut ebore, aut solido qui vinceret auro,</p>
<p>Gætulisve magis fucaret vellus ahenis.</p>
<p>Has adjungere opes avidus, reputansque laborem,</p>
<p>Si vertat rex ad Pœnos, dare vela per altum</p>
<p>Imperat, atque animo jam tum Africa bella capessit.</p>
<span class = "linenum">180</span>
<p><a name = "line16_180" id = "line16_180"> </a>
Verum ubi perventum, et portus tenuere carinæ,</p>
<p>Jam, trepida fugiens per proxima litora puppe,</p>
<p>Hasdrubal adflictis aderat nova fœdera quærens</p>
<p>Rebus, et ad Tyrios Massylia signa trahebat.</p>

<p class = "indent">
Audito, pariter populorum in regna duorum</p>
<span class = "linenum">185</span>
<p>Advenisse duces, qui tota mole laborent,</p>
<p>Disceptentque armis, terrarum uter imperet orbi,</p>
<p>Celsus mente Syphax adciri in tecta benigne</p>
<p>Imperat, et tanto regni se tollit honore.</p>
<p><a name = "line16_189" id = "line16_189"> </a>
Tum lætos volvens oculos adversa per ora,</p>
<span class = "linenum">190</span>
<p>Sic Latium adfatur juvenem, ac prior incipit ultro:</p>

<p class = "indent">
«Quam te, Dardanida pulcherrime, mente serena</p>
<p>Adcipio, intueorque libens! quamque ora recordor</p>
<span class = "pagenum">300</span>
<p>Lætus Scipiadæ: revocat tua forma parentem.</p>
<p>Nam repeto, Herculeas Erythia ad litora Gades</p>
<span class = "linenum">195</span>
<p>Quum studio pelagi et spectandis æstibus undæ</p>
<p>Venissem, magnos vicina ad flumina Bætis</p>
<p>Ductores miro quondam me cernere amore.</p>
<p>Tum mihi dona viri præda delecta tulere,</p>
<p>Arma simul, regnoque meo tum cognita primum</p>
<span class = "linenum">200</span>
<p>Cornipedum frena, atque arcus, quîs cedere nostra</p>
<p>Non norunt jacula, et veteres tribuere magistros</p>
<p>Militiæ, qui dispersas sine lege catervas</p>
<p>Vestro formarent ritu ad certamina Martis.</p>
<p>Ast ego, quum nostra (in nostris quæ copia regnis)</p>
<span class = "pagenum">301</span>
<span class = "linenum">205</span>
<p>Nunc auri ferrem, nivei nunc munera dentis,</p>
<p>Nil valui precibus; solos sibi cepit uterque,</p>
<p>Quos cohibebat ebur vaginæ sectilis, enses.</p>
<p>Quare, age, lætus habe nostros intrare penates,</p>
<p>Ac, mea quando adfert Libycum fortuna per undas</p>
<span class = "linenum">210</span>
<p>Ductorem, facili, quæ dicam, percipe mente.</p>
<p>Et vos, qui Tyriæ regitis Carthaginis arces,</p>
<p>Hasdrubal, huc aures, huc, quæso, advertite sensus.</p>

<p class = "indent">
«Quanta per Ausonios populos torrentibus armis</p>
<p>Tempestas ruat, et Latio suprema minetur,</p>
<span class = "pagenum">302</span>
<span class = "linenum">215</span>
<p>Utque bibant Tyrium bis quinos sæva per annos</p>
<p>Sicana nunc tellus, nunc litora Hibera cruorem,</p>
<p>Cui nescire licet? quin ergo tristia tandem</p>
<p>Considunt bella, et deponitis arma volentes?</p>
<p>Tu Libya, tu te, Ausonia, cohibere memento.</p>
<span class = "linenum">220</span>
<p>Haud deformis erit vobis ad fœdera versis</p>
<p><a name = "line16_221" id = "line16_221"> </a>
Pacator mediusque Syphax.» Subjungere plura</p>
<p>Non passus, gentis morem arbitriumque Senatus</p>
<p>Scipio demonstrat; vanique absistere cœpti</p>
<p>Spe jubet, et Patres docet hæc expendere solos.</p>
<span class = "linenum">225</span>
<p>Suadendi modus hic: quodque est de parte diei</p>
<p>Exacti super, ad mensas et pocula vertunt.</p>
<p>Atque, epulis postquam finis, dant corpora somno,</p>
<p>Et dura in noctem curarum vincula solvunt.</p>

<p class = "indent">
<a name = "line16_229" id = "line16_229"> </a>
Jamque novum terris pariebat limine primo</p>
<span class = "linenum">230</span>
<p>Egrediens Aurora diem, stabulisque subibant</p>
<p>Ad juga solis equi, necdum ipse adscenderat axem,</p>
<p>Sed prorupturis rutilabant æquora flammis:</p>
<p>Exigit e stratis corpus, vultuque sereno</p>
<p>Scipio contendit Massyli ad limina regis.</p>
<span class = "pagenum">303</span>
<span class = "linenum">235</span>
<p>Illi mos patrius fetus nutrire leonum,</p>
<p>Et catulis rabiem atque iras expellere alendo.</p>
<p>Tum quoque fulva manu mulcebat colla jubasque,</p>
<p>Et fera tractabat ludentum interritus ora.</p>
<p>Dardanium postquam ductorem adcepit adesse,</p>
<span class = "linenum">240</span>
<p>Induitur chlamydem, regnique insigne vetusti</p>
<p>Gestat læva decus: cinguntur tempora vitta</p>
<p>Albente, ac lateri de more adstringitur ensis.</p>
<p>Hinc in tecta vocat, secretisque ædibus hospes</p>
<p>Sceptrigero cum rege pari sub honore residunt.</p>

<span class = "linenum">245</span>
<p class = "indent">
Tum prior his infit terræ pacator Hiberæ:</p>
<p>«Prima mihi, domitis Pyrenes gentibus, ire</p>
<p>Ad tua regna fuit properantem et maxima cura,</p>
<p>O sceptri venerande Syphax; nec me æquore sævus</p>
<p>Tardavit medio pontus: non ardua regnis</p>
<span class = "linenum">250</span>
<p>Quæsumus aut inhonora tuis; conjunge Latinis</p>
<p>Unanimum pectus, sociusque adcede secundis.</p>
<p>Non tibi Massylæ gentes, extentaque tellus</p>
<p>Syrtibus, et latis proavita potentia campis</p>
<p>Amplius adtulerint decoris, quam Romula virtus</p>
<span class = "linenum">255</span>
<p>Certa juncta fide, et populi Laurentis honores.</p>
<span class = "pagenum">304</span>
<p>Cetera quid referam? non ullus scilicet ulli</p>
<p>Æquus Cælicolum, qui Dardana læserit arma.»</p>

<p class = "indent">
Audivit læto Massylus et adnuit ore,</p>
<p>Complexusque virum, «Firmemus prospera, dixit,</p>
<span class = "linenum">260</span>
<p>Omina, nec votis Superi concordibus absint,</p>
<p>Cornigerumque Jovem Tarpeiumque ore vocemus.»</p>
<p><a name = "line16_262" id = "line16_262"> </a>
Et simul exstructis cespes subrexerat aris;</p>
<p>Victimaque admotæ stabat subjecta bipenni;</p>
<p>Quum subito abruptis fugiens altaria taurus</p>
<span class = "linenum">265</span>
<p>Exsiluit vinclis, mugituque excita late</p>
<p>Inplevit tecta, et, fremitu suspiria rauco</p>
<p>Congeminans, trepida terrorem sparsit in aula;</p>
<p>Vittaque, majorum decoramen, fronte sine ullo</p>
<p>Delapsa adtactu, nudavit tempora regis.</p>
<span class = "linenum">270</span>
<p>Talia Cælicolæ casuro tristia regno</p>
<p>Signa dabant, sævique aderant gravia omina fati.</p>
<p>Hinc fractum bello regem solioque revulsum,</p>
<p>Tempus erit, quum ducet agens ad templa Tonantis,</p>
<span class = "pagenum">305</span>
<p>Qui tunc orabat socialia fœdera supplex.</p>
<span class = "linenum">275</span>
<p><a name = "line16_275" id = "line16_275"> </a>
His actis repetit portum, puppesque secundo</p>
<p>Dat vento, et notis reddit se Scipio terris.</p>

<p class = "indent">
Concurrere avidæ gentes, variosque subacta,</p>
<p>Pyrene misit populos: mens omnibus una.</p>
<p>Concordes regem adpellant, regemque salutant.</p>
<span class = "linenum">280</span>
<p>Scilicet hunc summum norunt virtutis honorem.</p>
<p>Sed, postquam miti rejecit munera vultu,</p>
<p>Ausonio non digna viro, patriosque vicissim</p>
<p>Edocuit ritus, et Romam nomina regum</p>
<p><a name = "line16_284" id = "line16_284"> </a>
Monstravit nescire pati, tum versus in unam,</p>
<span class = "linenum">285</span>
<p>Quæ restat, curam, nullo super hoste relicto,</p>
<p>Et Latios simul, et vulgum Bætisque Tagique</p>
<p>Convocat, ac medio in cœtu sic deinde profatur:</p>

<p class = "indent">
«Quando ita Cælicolum nobis propensa voluntas</p>
<span class = "pagenum">306</span>
<p>Adnuit, extremo Libys ut dejectus ab orbe,</p>
<span class = "linenum">290</span>
<p>Aut his occideret campis, aut, axe relicto</p>
<p>Hesperio, patrias exsul lustraret arenas:</p>
<p>Jam vestra tumulos terra celebrare meorum</p>
<p>Est animus, pacemque dare exposcentibus umbris.</p>
<p>Mente favete pari, atque aures advertite vestras.</p>
<span class = "linenum">295</span>
<p>Septima quum solis renovabitur orbita cælo,</p>
<p>Quique armis ferroque valent, quique arte regendi</p>
<p>Quadrijugos pollent currus, quîs vincere planta</p>
<p>Spes est, et studium jaculis inpellere ventos,</p>
<p>Adsint, et pulchræ certent de laude coronæ.</p>
<span class = "linenum">300</span>
<p>Præmia digna dabo, e Tyria spolia incluta præda;</p>
<p>Nec quisquam nostri discedet muneris expers.»</p>
<p>Sic donis vulgum laudumque cupidine flammat.</p>

<span class = "pagenum">307</span>
<p class = "indent">
Jamque dies prædicta aderat, cœtuque sonabat</p>
<p>Innumero campus, similatasque ordine justo</p>
<span class = "linenum">305</span>
<p>Exsequias rector lacrimis ducebat obortis.</p>
<p>Omnis Hiber, omnis Latio sub nomine miles</p>
<p>Dona ferunt, tumulisque super flagrantibus addunt.</p>
<p>Ipse, tenens nunc lacte, sacro nunc plena Lyæo</p>
<p>Pocula, odoriferis adspergit floribus aras.</p>
<span class = "linenum">310</span>
<p>Tum manes vocat excitos, laudesque virorum</p>
<p>Cum fletu canit, et veneratur facta jacentum.</p>
<p><a name = "line16_312" id = "line16_312"> </a>
Inde refert sese circo, et certamina prima</p>
<p>Inchoat, et rapidos cursus proponit equorum.</p>
<span class = "pagenum">308</span>
<p>Fluctuat æquoreo fremitu rabieque faventum,</p>
<span class = "linenum">315</span>
<p>Carceribus nondum reseratis, mobile vulgus,</p>
<p>Atque fores oculis et limina servat equorum.</p>

<p class = "indent">
Jamque, ubi prolato sonuere repagula signo,</p>
<p>Et toto prima emicuit vix ungula cornu,</p>
<p>Tollitur in cælum furiali turbine clamor:</p>
<span class = "linenum">320</span>
<p>Pronique, ac similes certantibus, ore sequuntur</p>
<p>Quisque suos currus, magnaque volantibus idem</p>
<p>Voce loquuntur equis: quatitur certamine circus</p>
<p>Certantum, ac nulli mentem non abstulit ardor.</p>
<span class = "pagenum">309</span>
<p>Instant præcipites, et equos clamore gubernant.</p>
<span class = "linenum">325</span>
<p>Fulvus, arenosa surgens tellure, sub auras</p>
<p>Erigitur globus, atque operit caligine densa</p>
<p>Cornipedumque vias, aurigarumque labores.</p>
<p>Hic studio furit aeris equi, furit ille magistri.</p>
<p>Hos patriæ favor, hos adcendit nobile nomen</p>
<span class = "pagenum">310</span>
<span class = "linenum">330</span>
<p>Antiqui stabuli: sunt, quos spes grata fatiget,</p>
<p>Et nova ferre jugum cervix: sunt, cruda senectus</p>
<p>Quos juvet, et longo sonipes spectatus in ævo.</p>

<p class = "indent">
Evolat ante omnes, rapidoque per aera cursu</p>
<p>Callaicus Lampon fugit, atque ingentia tranat</p>
<span class = "linenum">335</span>
<p>Exsultans spatia, et ventos post terga relinquit.</p>
<p>Conclamant, plausuque fremunt, votique peractam</p>
<p>Majorem credunt præcepto limite partem.</p>
<p>At, quîs interior cura, et prudentia circi</p>
<p>Altior, effusas primo certamine vires</p>
<span class = "linenum">340</span>
<p>Damnare, et cassis longe increpitare querelis</p>
<p>Indispensato lassantem corpora nisu:</p>
<span class = "pagenum">311</span>
<p>«Quo nimius, quo, Cyrne, ruis? (nam Cyrnus agebat)</p>
<p>Verbera dimitte, et revoca moderatus habenas.»</p>
<p>Heu surdas aures! fertur securus equorum,</p>
<span class = "linenum">345</span>
<p>Nec meminit, quantum campi decurrere restet.</p>

<p class = "indent">
Proximus, a primo distans, quantum æquore currus</p>
<p>Occupat ipse, loci tantum: sed proximus ibat</p>
<p>Astur Panchates, patrium frons alba nitebat</p>
<p>Insigne, et patrio pes omnis concolor albo:</p>
<span class = "linenum">350</span>
<p>Ingentes animi, membra haud procera, decusque</p>
<p>Corporis exiguum; sed tum sibi fecerat alas</p>
<p>Concitus, atque ibat campo indignatus habenas.</p>
<p>Crescere sublimem, atque augeri membra putares.</p>
<p>Cinyphio rector cocco radiabat Hiberus.</p>

<span class = "linenum">355</span>
<p class = "indent">
Tertius æquata currebat fronte Peloro</p>
<span class = "pagenum">312</span>
<p>Caucasus: ipse asper, nec qui cervicis amaret</p>
<p>Adplausæ blandos sonitus, clausumque cruento</p>
<p>Spumeus admorsu gauderet mandere ferrum.</p>
<p>At, docilis freni et melior parere, Pelorus</p>
<span class = "linenum">360</span>
<p>Non unquam effusum sinuabat devius axem;</p>
<p>Sed lævo interior stringebat tramite metam.</p>
<p>Insignis multa cervice, et plurimus idem</p>
<p>Ludentis per colla jubæ; (mirabile dictu!)</p>
<p>Nullus erat pater: ad Zephyri nova flamina campis</p>
<span class = "linenum">365</span>
<p>Vettonum eductum genitrix effuderat Harpe.</p>
<p>Nobilis hunc Durius stimulabat in æquore currum:</p>
<span class = "pagenum">313</span>
<p>Caucasus antiquo fidebat Atlante magistro.</p>
<p>Ipsum Ætola, vago Diomedi condita, Tyde</p>
<p>Miserat: exceptum Trojana ab origine equorum</p>
<span class = "linenum">370</span>
<p>Tradebant, quos Æneæ Simoentis ad undas</p>
<p>Victor Tydides magnis abduxerat ausis.</p>
<p>Jamque, fere medium evecti certamine campum,</p>
<p>In spatia addebant; nisusque adprendere primos</p>
<p>Panchates animosus equos, super altior ire,</p>
<span class = "pagenum">314</span>
<span class = "linenum">375</span>
<p>Et præcedentem jam jamque adscendere currum</p>
<p>Pone videbatur, curvatisque ungula prima</p>
<p>Callaicum quatiens pulsabat calcibus axem.</p>

<p class = "indent">
At postremus Atlas; sed non et segnior ibat</p>
<p>Postremo Durio: pacis de more putares</p>
<span class = "linenum">380</span>
<p>Æquata fronte et concordi currere freno.</p>
<p>Sensit ut exhaustas, qui proximus ibat, Hiberus</p>
<p>Callaicas Cyrni vires, nec, ut ante, salire</p>
<p>Præcipitem currum, et fumantes verbere cogi</p>
<p>Adsiduo violenter equos, ceu monte procella</p>
<span class = "linenum">385</span>
<p>Quum subita ex alto ruit, usque ad colla repente</p>
<p>Cornipedum protentus, et in capita ardua pendens,</p>
<p>Concitat ardentem, quod ferret lora secundus,</p>
<span class = "pagenum">315</span>
<p>Panchaten, vocesque addit cum verbere mixtas:</p>
<p>«Tene, Astur, certante feret quisquam æquore palmam</p>
<span class = "linenum">390</span>
<p>Erepto? consurge, vola, perlabere campum</p>
<p>Adsuetis velox pennis; decrescit anhelo</p>
<p>Pectore consumtus Lampon, nec restat hianti,</p>
<p>Quem ferat ad metas, jam spiritus.» Hæc ubi dicta,</p>
<p>Tollit se sonipes, ceu tunc e carcere primo</p>
<span class = "pagenum">316</span>
<span class = "linenum">395</span>
<p>Conriperet spatium, et, nitentem obponere curvos</p>
<p>Aut æquare gradus, Cyrnum post terga relinquit.</p>
<p>Confremit et cælum, et percussus vocibus altis</p>
<p>Spectantum circus: fertur sublime per auras</p>
<p>Altius adtollens cervicem victor ovantem</p>
<span class = "linenum">400</span>
<p>Panchates, sociosque trahit prior ipse jugales.</p>

<p class = "indent">
At postremus Atlas, Durius postremus in orbem</p>
<p>Exercent artes, lævos nunc adpetit ille</p>
<p>Conatus, nunc ille premit, certatque subire</p>
<p>Dexter, et alterni nequidquam fallere tentant;</p>
<span class = "linenum">405</span>
<p>Donec, confisus primævæ flore juventæ,</p>
<p>Obliquum Durius conversis pronus habenis</p>
<p>Obposuit currum, atque eversum propulit axem</p>
<span class = "pagenum">317</span>
<p>Atlantis senio invalidi, sed justa querentis:</p>
<p>«Quo ruis? aut quinam hic rabidi certaminis est mos?</p>
<span class = "linenum">410</span>
<p>Et nobis et equis letum commune laboras.»</p>
<p>Dumque ea proclamat, perfracto volvitur axe</p>
<p>Cernuus, ac pariter fusi (miserabile) campo</p>
<p>Discordes sternuntur equi: quatit æquore aperto</p>
<p>Lora suis victor, mediaque Pelorus arena</p>
<span class = "linenum">415</span>
<p>Surgere nitentem fugiens Atlanta reliquit.</p>
<p>Nec longum Cyrni defessos prendere currus.</p>
<p>Hunc quoque, cunctantem et sero moderamina equorum</p>
<p>Discentem, rapido prætervolat incitus axe:</p>
<p>Inpellit currum clamor vocesque faventum.</p>
<span class = "linenum">420</span>
<p>Jamque etiam dorso atque humeris trepidantis Hiberi</p>
<p>Ora superposuit sonipes, flatusque vapore</p>
<p>Terga premi, et spumis auriga calescere sentit.</p>
<p>Incubuit campo Durius, misitque citatos</p>
<p>Verbere quadrupedes, nec frustra: æquare videtur,</p>
<span class = "linenum">425</span>
<p>Aut etiam æquavit juga præcedentia dexter.</p>

<p class = "indent">
Adtonitus tum spe tanta, «Genitore, Pelore.</p>
<p>Te Zephyro eductum nunc nunc ostendere tempus.</p>
<span class = "pagenum">318</span>
<p>Discant, qui pecudum ducunt ab origine nomen,</p>
<p>Quantum divini præcellat seminis ortus.</p>
<span class = "linenum">430</span>
<p>Victor dona dabis, statuesque altaria patri.»</p>
<p>Et, ni successu nimio lætoque pavore</p>
<p>Proditus elapso foret inter verba flagello,</p>
<p>Forsan sacrasset Zephyro, quas voverat, aras.</p>
<p>Tum vero infelix, veluti delapsa corona</p>
<span class = "linenum">435</span>
<p>Victoris capiti foret, in se versus ab ira,</p>
<p>Auratam medio discindit pectore vestem,</p>
<p>Ac lacrimæ simul et questus ad sidera fusi:</p>
<p>Nec jam subducto parebat verbere currus.</p>
<p>Pro stimulis dorso quatiuntur inania lora.</p>

<span class = "linenum">440</span>
<p class = "indent">
Interea metis, certus jam laudis, agebat</p>
<p>Sese Panchates, et præmia prima petebat</p>
<p>Arduus; effusas lenis per colla, per armos</p>
<p>Ventilat aura jubas: tum, mollia crura superbi</p>
<p>Adtollens gressus, magno clamore triumphat.</p>

<span class = "pagenum">319</span>
<span class = "linenum">445</span>
<p class = "indent">
Par donum solido argento cælata bipennis</p>
<p>Omnibus, at vario distantia cetera honore.</p>
<p>Primus equum volucrem, Massyli munera regis</p>
<p>Haud spernenda, tulit: tulit huic virtute secundus</p>
<p>E Tyria, quæ multa jacet, duo pocula, præda,</p>
<span class = "linenum">450</span>
<p>Aurifero perfusa Tago: villosa leonis</p>
<p>Terga feri, et cristis horrens Sidonia cassis</p>
<p>Tertius inde honor: et postremo munere Atlanta,</p>
<p>Quamvis perfracto senior subsederat axe,</p>
<p>Adcitum donat ductor, miseratus et ævum</p>
<span class = "linenum">455</span>
<p>Et sortem casus: famulus florente juventa</p>
<span class = "pagenum">320</span>
<p>Huic datur, adjuncto gentilis honore galeri.</p>

<p class = "indent">
<a name = "line16_457" id = "line16_457"> </a>
His actis ductor læta ad certamina plantæ</p>
<p>Invitat, positisque adcendit pectora donis:</p>
<p>«Hanc primus galeam (hac acies terrebat Hiberas</p>
<span class = "linenum">460</span>
<p>Hasdrubal); hunc ensem, cui proxima gloria cursus,</p>
<p>Adcipiet; cæso pater hunc detraxit Hyempsæ.</p>
<p>Tertius extremam tauro solabere palmam.</p>
<p>Cetera contenti discedent turba duobus</p>
<p>Quisque ferox jaculis, quæ dat gentile metallum.»</p>

<span class = "linenum">465</span>
<p class = "indent">
Fulgentes pueri Tartessos et Hesperos ora</p>
<p>Ostendere simul vulgi clamore secundo.</p>
<p>Hos Tyriæ misere domo patria incluta Gades.</p>
<p>Mox subit, adspersus prima lanugine malas,</p>
<p>Bæticus: hoc dederat puero cognomen ab amne</p>
<span class = "linenum">470</span>
<p>Corduba; et haud parvo certamina læta fovebat.</p>
<span class = "pagenum">321</span>
<p>Inde, comam rutilus, sed cum fulgore nivali</p>
<p>Corporis, inplevit caveam clamoribus omnem</p>
<p>Eurytus: excelso nutritum colle crearat</p>
<p>Sætabis, atque aderant trepidi pietate parentes.</p>
<span class = "linenum">475</span>
<p>Tum Lamus, et Sicoris, proles bellacis Ilerdæ,</p>
<p>Et Theron potator aquæ, sub nomine Lethes</p>
<p>Quæ fluit, inmemori perstringens gurgite ripas.</p>

<p class = "indent">
Qui postquam adrecti plantis et pectora proni,</p>
<p>Pulsantesque æstu laudum exsultantia corda,</p>
<span class = "linenum">480</span>
<p>Adcepere tuba spatium, exsiluere per auras</p>
<p>Ocius effusis nervo exturbante sagittis.</p>
<p>Diversa et studia et clamor, pendentque faventes</p>
<span class = "pagenum">322</span>
<p>Unguibus; atque suos, ut cuique est gratia, anheli</p>
<p>Nomine quemque cient: grex inclutus æquore fertur,</p>
<span class = "linenum">485</span>
<p>Nullaque tramissa vestigia signat arena.</p>
<p>Omnes primævi, flaventiaque ora decori,</p>
<p>Omnes ire leves, atque omnes vincere digni.</p>

<p class = "indent">
Extulit, incumbens medio jam limite, gressum</p>
<p>Eurytus, et primus brevibus, sed primus, abibat</p>
<span class = "linenum">490</span>
<p>Præcedens spatiis. Instat non segnius acer</p>
<p>Hesperos, ac prima stringit vestigia planta</p>
<p>Progressæ calcis: satis est huic esse priori;</p>
<p>Huic sperare sat est, fieri se posse priorem.</p>
<p>Acrius hoc tendunt gressus, animique vigore</p>
<span class = "linenum">495</span>
<p>Corpora agunt; auget pueris labor ipse decorem.</p>
<p>Ecce, levi nisu postremoque agmine currens,</p>
<p>Postquam sat visus sibi concepisse vigoris,</p>
<p>Celsus inexhaustas effundit turbine vires</p>
<p>Non exspectato, subitusque erumpit, et auras</p>
<span class = "linenum">500</span>
<p>Prævehitur Theron: credas Cyllenida plantam</p>
<p>Æthereo nexis cursu talaribus ire.</p>
<span class = "pagenum">323</span>
<p>Jamque hos, jamque illos, populo mirante, relinquit:</p>
<p>Et modo postremus, nunc ordine tertia palma,</p>
<p>Hesperon infestat sua per vestigia pressum.</p>
<span class = "linenum">505</span>
<p>Nec jam quem sequitur tantum, sed prima coronæ</p>
<p>Spes trepidat tantis venientibus Eurytus alis.</p>

<p class = "indent">
Quartus sorte loci, sed, si tres ordine servent</p>
<p>Inceptos cursus, nequidquam vana laborans,</p>
<p>Tartessos fratrem medio Therone premebat.</p>
<span class = "linenum">510</span>
<p>Nec patiens ultra tollit sese æquore Theron</p>
<p>Igneus, et plenum prætervolat Hesperon iræ.</p>
<p>Unus erat super, et metæ propioribus ægros</p>
<p>Urebat finis stimulis: quascumque reliquit</p>
<span class = "pagenum">324</span>
<p>Hinc labor, hinc penetrans pavor in præcordia vires,</p>
<span class = "linenum">515</span>
<p>Dum sperare licet, brevia ad conamina uterque</p>
<p>Advocat: æquantur cursus; pariterque ruebant.</p>
<p>Et forsan gemina meruissent præmia palma,</p>
<p>Pervecti simul ad metas, ni, terga secutus</p>
<p>Theronis, fusam late per lactea colla</p>
<span class = "linenum">520</span>
<p>Hesperos ingenti tenuisset sævus ab ira,</p>
<p>Traxissetque comam: tardato lætus ovansque</p>
<p>Eurytus evadit juvene, atque ad præmia victor</p>
<p>Emicat, et galeæ fert donum insigne coruscæ.</p>
<p>Cetera promisso donata est munere pubes,</p>
<span class = "linenum">525</span>
<p>Intonsasque comas viridi redimita corona</p>
<span class = "pagenum">325</span>
<p>Bina tulit patrio quatiens hastilia ferro.</p>

<p class = "indent">
<a name = "line16_527" id = "line16_527"> </a>
Hinc graviora virum certamina, comminus ensis</p>
<p>Destrictus, bellique feri simulacra cientur.</p>
<p>Nec, quos culpa tulit, quos crimina noxia vitæ,</p>
<span class = "linenum">530</span>
<p>Sed virtus animusque ferox ad laudis amorem,</p>
<p>Hi crevere pares ferro; spectacula digna</p>
<p>Martigena vulgo, suetique laboris imago.</p>
<p>Hos inter gemini (quid jam non regibus ausum?</p>
<p>Aut quod jam regnis restat scelus?) inpia Circo</p>
<span class = "pagenum">326</span>
<span class = "linenum">535</span>
<p>Innumero fratres, cavea damnante furorem,</p>
<p>Pro sceptro armatis inierunt prælia dextris.</p>
<p>Is genti mos dirus erat; patriumque petebant</p>
<p>Orbati solium lucis discrimine fratres.</p>

<p class = "indent">
Concurrere animis, quantis confligere par est,</p>
<span class = "linenum">540</span>
<p>Quos regni furor exagitat; multoque cruore</p>
<p>Exsatiata simul portantes corda sub umbras</p>
<p>Obcubuere: pari nisu per pectora adactus</p>
<p>Intima descendit mucro; superaddita sævis</p>
<p>Ultima vulneribus verba; et, convicia volvens,</p>
<span class = "linenum">545</span>
<p>Dirus in invitas effugit spiritus auras.</p>
<p>Nec manes pacem passi; nam corpora junctus</p>
<p>Una quum raperet flamma rogus, inpius ignis</p>
<p>Dissiluit, cineresque simul jacuisse negarunt.</p>

<p class = "indent">
Cetera distincto donata est munere turba,</p>
<span class = "linenum">550</span>
<p>Ut virtus et dextra fuit: duxere juvencos,</p>
<p>Inpressis dociles terram proscindere aratris:</p>
<p>Duxere adsuetos lustra exagitare ferarum</p>
<p>Venatu juvenes, quos dat Maurusia præda.</p>
<span class = "pagenum">327</span>
<p>Nec non argenti, nec non insignia vestis</p>
<span class = "linenum">555</span>
<p>Captivæ pretia, et sonipes, et crista nitenti</p>
<p>Insurgens cono, spolia exuviæque Libyssæ.</p>

<p class = "indent">
<a name = "line16_557" id = "line16_557"> </a>
Tum jaculo petiere decus, spectacula Circi</p>
<p>Postrema, et metæ certarunt vincere finem</p>
<p>Burrus avis pollens, quem misit ripa metalli,</p>
<span class = "linenum">560</span>
<p>Qua Tagus auriferis pallet turbatus arenis,</p>
<p>Et Glagus, insignis ventos anteire lacerto,</p>
<p>Et, cujus numquam fugisse hastilia cervi</p>
<p>Prærapida potuere fuga, venator Aconteus,</p>
<p>Indibilisque, diu lætus bellare Latinis,</p>
<span class = "linenum">565</span>
<p>Jam socius, volucresque vagas deprendere nube</p>
<p>Adsuetus jaculis, idem et bellator, Ilerdes.</p>
<p>Laus Burri prima, infixit qui spicula metæ:</p>
<span class = "pagenum">328</span>
<p>Est donum serva, albentes invertere lanas</p>
<p>Murice Gætulo docta. At, quem proxima honorant</p>
<span class = "linenum">570</span>
<p>Præmia, vicinam metæ qui propulit hastam,</p>
<p>Adcepto lætus puero discessit Ilerdes,</p>
<p>Cui ludus, nullam cursu non tollere damam.</p>
<p>Tertia palma habuit geminos insignis Aconteus</p>
<p>Nec timidos agitare canes latratibus aprum.</p>

<span class = "linenum">575</span>
<p class = "indent">
<a name = "line16_575" id = "line16_575"> </a>
Quos postquam clamor plaususque probavit honores,</p>
<p>Germanus ducis atque effulgens Lælius ostro</p>
<p>Nomina magna vocant læti manesque jacentum,</p>
<p>Atque hastas simul effundunt: celebrare juvabat</p>
<p>Sacratos cineres, atque hoc decus addere ludis.</p>
<span class = "linenum">580</span>
<p>Ipse etiam, mentis testatus gaudia vultu,</p>
<p>Ductor, ut æquavit meritis pia pectora donis,</p>
<p>Et frater thoraca tulit multiplicis auri,</p>
<p>Lælius Asturica rapidos de gente jugales,</p>
<span class = "pagenum">329</span>
<p>Contorquet magnis victricem viribus hastam</p>
<span class = "linenum">585</span>
<p>Consurgens, umbrisque dari testatur honorem.</p>
<p>Hasta volans (mirum dictu!) medio incita campo</p>
<p>Substitit ante oculos, et terræ infixa cohæsit.</p>
<p>Tum subitæ frondes, celsoque cacumine rami,</p>
<p>Et latam spargens quercus, dum nascitur, umbram.</p>
<span class = "linenum">590</span>
<p>Ad majora jubent præsagi tendere vates;</p>
<p>Id monstrare Deos, atque hoc portendere signis.</p>

<p class = "indent">
<a name = "line16_592" id = "line16_592"> </a>
Quo super augurio, pulsis de litore cunctis</p>
<p>Hesperio Pœnis, ultor patriæque domusque</p>
<p>Ausoniam repetit, fama ducente triumphum.</p>
<span class = "pagenum">330</span>
<span class = "linenum">595</span>
<p>Nec Latium curis ardet flagrantius ullis,</p>
<p>Quam juveni Libyam et summos permittere fasces.</p>
<p>Sed frigens animis, nec bello prospera turba</p>
<p>Ancipiti senior temeraria cœpta vetabant,</p>
<p>Magnosque horrebant cauta formidine casus.</p>

<span class = "linenum">600</span>
<p class = "indent">
Ergo, ubi delato consul sublimis honore</p>
<p>Ad Patres consulta refert, deturque potestas,</p>
<p>Orat, delendæ Carthaginis, altius orsus</p>
<p><a name = "line16_603" id = "line16_603"> </a>
Hoc grandæva modo Fabius pater ora resolvit:</p>
<p>«Haud equidem metuisse queam, satiatus et ævi</p>
<span class = "linenum">605</span>
<p>Et decoris, cui tam superest et gloria et ætas,</p>
<p>Ne credat nos invidiæ certamine consul</p>
<p>Laudibus obtrectare suis: satis incluta nomen</p>
<p>Gestat fama meum, nec egent tam prospera laude</p>
<p>Facta nova; verum et patriæ, dum vita manebit,</p>
<span class = "linenum">610</span>
<p>Deesse nefas, animumque nefas scelerare silendo.</p>
<span class = "pagenum">331</span>
<p>Bella nova in Libyæ moliris ducere terras?</p>
<p>Hostis enim deest Ausoniæ; nec vincere nobis</p>
<p>Est satis Hannibalem: petitur quæ gloria major</p>
<p>Litore Elissæo? stimuli si laudis agunt nos,</p>
<span class = "linenum">615</span>
<p>Hanc segetem mete: composuit propioribus ausis</p>
<p>Dignum te Fortuna parem; vult Itala tellus</p>
<p>Ductoris sævi, vult tandem, haurire cruorem.</p>
<p>Quo Martem, aut quo signa trahis? restinguere primum est</p>
<p>Ardentem Italiam: tu fessos obvius hostes</p>
<span class = "linenum">620</span>
<p>Deseris, ac septem denudas proditor arces.</p>

<p class = "indent">
«An, quum tu Syrtim ac steriles vastabis arenas,</p>
<p>Non dira illa lues notis jam mœnibus urbis</p>
<p>Adsiliet? vacuumque Jovem sine pube, sine armis</p>
<span class = "pagenum">332</span>
<p>Invadet? quanti, ut cedas, Romamque relinquas</p>
<span class = "linenum">625</span>
<p>Emerito, est? tanto perculsi fulmine belli</p>
<p>Siccine te, ut nuper Capua est adcitus ab alta</p>
<p>Fulvius, æquoreis Libyæ revocabimus oris?</p>
<p>Vince domi, et trinis mœrentem funera lustris</p>
<p>Ausoniam purga bello: tum tende remotos</p>
<span class = "linenum">630</span>
<p>In Garamantas iter, Nasamoniacosque triumphos</p>
<p>Molire; angustæ prohibent nunc talia cœpta</p>
<p>Res Italæ: pater ille tuus, qui nomina vestræ</p>
<p>Addidit haud segnis genti, quum consul Hiberi</p>
<p>Tenderet ad ripas, revocato milite primus</p>
<span class = "linenum">635</span>
<p>Descendenti avide superatis Alpibus ultro</p>
<p>Obposuit sese Hannibali: tu consul abire</p>
<p>A victore paras hoste, atque avellere nobis</p>
<p>Scilicet hoc astu Pœnum? si deinde sedebit</p>
<span class = "pagenum">333</span>
<p>Inpavidus, nec te in Libyam tuaque arma sequetur,</p>
<span class = "linenum">640</span>
<p>Capta damnabis consulta inprovida Roma.</p>
<p>Sed fac turbatum convertere signa, tuæque</p>
<p>Classis vela sequi: nempe idem erit Hannibal, idem,</p>
<p>Cujus tu vallum vidisti e mœnibus urbis.»</p>
<p>Hæc Fabius: seniorque manus paria ore fremebant.</p>

<span class = "linenum">645</span>
<p class = "indent">
<a name = "line16_645" id = "line16_645"> </a>
Tum contra consul: «Cæsis ductoribus olim</p>
<p>Magnanimis leto gemino, quum tota subisset</p>
<p>Sidonium possessa jugum Tartessia tellus,</p>
<p>Non Fabio, non, quîs eadem est sententia cordi,</p>
<p>Quoquam ad opem verso, fateor, primoribus annis</p>
<span class = "linenum">650</span>
<p>Excepi nubem belli, solusque ruenti</p>
<p>Objeci cælo caput, atque in me omnia verti.</p>
<p>Tum grandæva manus, puero male credita bella,</p>
<span class = "pagenum">334</span>
<p>Atque idem hic vates temeraria cœpta canebat.</p>
<p>Dîs grates laudemque fero, sub numine quorum</p>
<span class = "linenum">655</span>
<p>Gens Trojana sumus; puer ille, et futilis ætas,</p>
<p>Inbellesque anni, necdum maturus ad arma</p>
<p>Scipio, restituit terras inlæsus Hiberas</p>
<p>Trojugenis: pepulit Pœnos, solisque secutus</p>
<p>Extremas ad Atlanta vias, exegit ab orbe</p>
<span class = "linenum">660</span>
<p>Hesperio nomen Libyæ, nec rettulit urbi</p>
<p>Signa prius, quam fumantes circa æquora vidit</p>
<p>Romano Phœbum solventem litore currus.</p>
<span class = "pagenum">335</span>
<p>Adscivit reges idem: nunc ultimus actis</p>
<p>Restat Carthago nostris labor: hoc sator ævi</p>
<span class = "linenum">665</span>
<p>Jupiter æterni monet. Hannibali ecce senectus</p>
<p>Intremit, aut ægros simulat mentita timores,</p>
<p>Ne finem longis tandem peperisse ruinis</p>
<p>Sit noster titulus. Certe jam dextera nobis</p>
<p>Experta, et robur florentibus auximus annis.</p>

<span class = "linenum">670</span>
<p class = "indent">
«Ne vero fabricate moras; sed currere sortem</p>
<p>Hanc sinite ad veterum delenda opprobria cladum</p>
<p>Quam mihi servavere Dei. Sat gloria cauto</p>
<p>Non vinci pulchra est Fabio, peperitque sedendo</p>
<p>Omnia Cunctator nobis: nec Mago, nec Hannon,</p>
<span class = "pagenum">336</span>
<span class = "linenum">675</span>
<p>Nec Gisgone satus, nec Hamilcare terga dedissent,</p>
<p>Si segnes clauso traheremus prælia vallo.</p>
<p>Sidoniusne puer, vix pubescente juventa,</p>
<p>Laurentes potuit populos et Troia adire</p>
<p>Mœnia, flaventemque sacro cum gurgite Thybrim?</p>
<span class = "linenum">680</span>
<p>Et potuit Latium longo depascere bello?</p>
<p>Nos Libyæ terris tramittere signa pigebit?</p>
<p>Et Tyrias agitare domos? Secura pericli</p>
<p>Litora lata patent, et opima pace quieta</p>
<p>Stat tellus; timeat tandem Carthago, timeri</p>
<span class = "linenum">685</span>
<p>Adsueta, et nobis, quamvis Œnotria nondum</p>
<p>Hannibale arva vacent, superesse intelligat arma.</p>

<span class = "pagenum">337</span>
<p class = "indent">
«Illum ego, quem vosmet cauti consultaque vestra</p>
<p>In Latio fecere senem, cui tertia large</p>
<p>Fundenti nostrum ducuntur lustra cruorem,</p>
<span class = "linenum">690</span>
<p>Illum ego ad incensas trepidantem et sera paventem</p>
<p>Avertam patriæ sedes: an Roma videbit</p>
<p>Turpia Agenoreæ muris vestigia dextræ?</p>
<p>Carthago inmunis nostros secura labores</p>
<p>Audiet interea, et portis bellabit apertis?</p>
<span class = "linenum">695</span>
<p>Tum vero pulset nostras iterum inprobus hostis</p>
<p>Ariete Sidonio turres, si templa suorum</p>
<p>Non ante audierit Rutulis crepitantia flammis.»</p>

<span class = "pagenum">338</span>
<p class = "indent">
Talibus adcensi Patres, fatoque vocante,</p>
<p>Consulis adnuerunt dictis, faustumque precati</p>
<span class = "linenum">700</span>
<p>Ut foret Ausoniæ, tramittere bella dederunt.</p>

</div>


<hr class = "mid">

<span class = "pagenum">339</span>

<h2><a name = "liber17" id = "liber17">
LIBER DECIMUS SEPTIMUS.</a></h2>

<hr class = "mid">

<h4><a name = "lib17_arg" id = "lib17_arg">ARGUMENTUM.</a></h4>

<div class = "argument">

<p><span class = "smallcaps">Quum</span> inventum esset carmen in libris
Sibyllinis inspectis, <i>hostem pelli Italia vincique posse, si mater
Idæa a Pessinunte Romam transportata esset</i>; quumque oraculum
Delphicum dedisset responsum, Deam hospitio excipiendam esse ab eo, qui
vir optimus Romæ esset: missa in Phrygiam nave advehitur Cybele, et
Scipio Nasica, quem Patres judicaverant in tota civitate virum bonorum
optimum esse, Ostiam ire jussus obviam Deæ, eam adcipit de nave, quæ
deinde inter cymbalorum tympanorumque strepitus, saltationes et cantus a
matronis per Tiberim trahitur; <a href = "#line17_1">1-22</a>.</p>

<p>Eadem mox in vado fluminis hæret; at Claudia Quinta propalam precata,
ut ita demum se sequeretur, si pudicitia, a multis in dubium vocata,
sibi constaret, facili eam negotio sola movet; <a href =
"#line17_23">23-45</a>.</p>

<p>Tum læta spes belli tandem feliciter conficiendi omnium animos tenet,
et Scipio e Sicilia cum classe profectus, mactata victima aquilisque
viam monstrantibus, in Africam trajicit; <a href =
"#line17_46">46-58</a>.</p>

<p>Expositis ibi copiis, ad Syphacem, qui, ducta in matrimonium
Hasdrubalis filia, a Romanis desciverat ad Pœnos, literas dat, quibus
etiam atque etiam monet eum, ne jura hospitii secum, neu cum populo
Romano initæ societatis fallat; <a href = "#line17_59">59-82</a>.</p>

<p>Quo quum nihil profecisset, castra Numidarum et mapalia arundine
texta noctu incendit; <a href = "#line17_83">83-91</a>.</p>

<p>Flamma late effusa uno repente omnia haurit incendio, et rex ipse vix
e somno expergefactus a satellite effugit; <a href =
"#line17_92">92-108</a>.</p>

<p>Mox Syphax, ira, pudore precibusque conjugis motus, residuam
juventutem excit ex regno, et Hasdrubali junctus concitato inpetu in
Romanos incurrit: at, equo graviter icto effusus, vivus capitur; <a href
= "#line17_109">109-145</a>.</p>

<span class = "pagenum">340</span>
<p>Quo facto Hasdrubal cum reliquiis Numidarum Pœnorumque iterum fugam
capessit, jamque omnis spes Carthaginis sita est in Hannibale, ad quem
propere senatus mittendos censet, qui ex Italia eum arcessant; <a href =
"#line17_146">146-157</a>.</p>

<p>Is quum somnio perterritus surrexisset, de summo patriæ periculo
certior fit per legatos, ac frendens indignatur, nunc auxilium inplorari
suum ab iis, a quibus ipse nec subplemento nec pecunia adjutus esset:
<a href = "#line17_158">158-200</a>.</p>

<p>Terram tamen hostilem, etsi invitus mœstusque, relinquit, nec Romani
duces discessum ejus remorantur; <a href =
"#line17_201">201-217</a>.</p>

<p>Enimvero ubi vix in altum evectus e conspectu Italiæ aufertur, illuc
redeundi Romamque obpugnandi consilia agitat; <a href =
"#line17_218">218-235</a>.</p>

<p>Iis desistit, acerrima tempestate a Neptuno commota, qua sæviente
tristem lamentatur sortem suam; <a href = "#line17_236">236-282</a>.</p>

<p>Veneris autem interventu ira Neptuni ventique remittunt, et Hannibal
classem adpellit ad Libyam, ubi castris Scipionis sua obponit; <a href =
"#line17_283">283-291</a>.</p>

<p>Tum acie utrimque instructa Hannibal concionem ad milites habet, qua
ad virtutem eos acuit, et res in Italia gestas, tot duces Romanos, tot
exercitus occidione occisos, et sua cuique decora, ubi ad insignem
alicujus pugnæ memoria militem venit, refert; <a href =
"#line17_292">292-337</a>.</p>

<p>Romani contra milites moræ inpatientes signum prælii committendi
poscunt; <a href = "#line17_338">338-340</a>.</p>

<p>Magna hæc rerum molimina procul e nubibus mœsto vultu lustrat Juno,
quam Jupiter exhortatur, ut tandem aliquando Pœnos adjuvare desinat,
neque amplius fini hujus belli imperioque Romanorum, quod fato fixum
sit, inferat moram; <a href = "#line17_341">341-356</a>.</p>

<p>Respondet Juno, se non eo consilio pugnam contemplari, ut fata mutare
et trahere bellum conetur, sed id unum petere a conjuge ac fratre, ut
neque Hannibalem perire vel vivum capi, neque Carthaginem dirui
patiatur; <a href = "#line17_357">357-369</a>.</p>

<p>His precibus cedit Jupiter et sorori hanc veniam dat, ut Hannibalem
præsenti eripiat periculo, sed docet quoque in fatis ita esse, ut ille
nunquam repetat Italiam, et Carthago mox ab alio Scipione exscindatur;
<a href = "#line17_370">370-384</a>.</p>

<p>Dum fata pandit rex deorum, in supremum de imperio orbis terrarum
certamen descendunt duorum opulentissimorum populorum duo longe
clarissimi duces, duo fortissimi exercitus, multa ante parta decora aut
cumulaturi eo die, aut eversuri; <a href =
"#line17_385">385-405</a>.</p>

<p>Hastis primo inpetu effusis, res gladiis geritur, et Masinissa, acer
juvenis, in Macedonum legionem incursans viam facit Romanis, in turbatos
submotosque gradum inferentibus; <a href =
"#line17_406">406-431</a>.</p>

<p>Lælius etiam Bruttios milites, Hannibalem ex Italia decedentem
sequutos, acerrime increpat et in fugam vertit; <a href =
"#line17_432">432-443</a>.</p>

<span class = "pagenum">341</span>
<p>Aciem vero inclinatam restituit Hannibal, cæsisque Herio ac Pleminio
fratribus, reliquos hostes profligat; <a href =
"#line17_444">444-478</a>.</p>

<p>Alia campi parte Scipio Pœnos, usu militiæ famaque rerum gestarum
Romanis pares, ingenti clade prosternit, et terrorem addit perculsis;
<a href = "#line17_479">479-508</a>.</p>

<p>Mox ipsum quærit Hannibalem, et ad certamen singulare provocat;
<a href = "#line17_509">509-521</a>.</p>

<p>Sollicita de ejus vita Juno periculum propulsat, objecta illi falsa
Scipionis imagine; <a href = "#line17_522">522-533</a>.</p>

<p>Eam Hannibal infesta petit hasta, et fugientem persequitur, donec
procul a prælio simulacrum repente oculis ipsius subducitur; <a href =
"#line17_534">534-547</a>.</p>

<p>Ubi dolum sibi a Deo aliquo nexum esse sentit, furibundus repetit
campum sed equus febri, a Junone ipsi inmissa, conreptus subito
conlabitur; <a href = "#line17_548">548-557</a>.</p>

<p>Tum Pœnus iterum inlusus et instinctus furore necem sibi consciscere
in animum inducit; <a href = "#line17_558">558-566</a>.</p>

<p>Juno autem, in formam habitumque pastoris mutata, et similans, se
erranti proximam ad Scipionem viam monstraturam esse, longius eum a
campo removet; <a href = "#line17_567">567-580</a>.</p>

<p>Interea Pœni, ducem suum vel periisse, vel spe omni abjecta acie
excessisse rati, pavidi terga vertunt, et per patentem circa campum late
fuga sparguntur; <a href = "#line17_581">581-596</a>.</p>

<p>Hannibalem vero fessum Juno ad tumulum propinquum ducit, in quo omnis
pugnæ stragisque facies ante oculos ei versatur; <a href =
"#line17_597">597-604</a>.</p>

<p>Tandem et ipse, Romanis colli adpropinquantibus, at ne nunc quidem
sine fastu ac minis, fugientibus inmistus montium latebras quærit;
<a href = "#line17_605">605-617</a>.</p>

<p>Ita prælio belloque finito conditiones pacis conveniunt, et Scipio
Romam profectus non modo primus imperator nomine devictæ a se gentis ac
terræ nobilitatur, sed etiam triumpho omnium clarissimo urbem invehitur;
<a href = "#line17_618">618-628</a>.</p>

<p>Currum ejus præcedunt Syphax et Hannon cum reliquis captivis, et
tabulæ victorum regum, populorum, terrarum, urbium, fluminumque in
ferculis præferuntur: tum Scipio ipse, Bacchi Herculisque instar,
insignis habitu ac ore invehitur curru, et, velut alter Romulus aut
Camillus, laudibus in cælum tollitur; <a href =
"#line17_629">629-654</a>.</p>
</div>

<hr class = "tiny">

<div class = "text">
<span class = "pagenum">342</span>
<p><a name = "line17_1" id = "line17_1"> </a>
<span class = "smallcaps">Hostis</span> ut Ausoniis discederet advena
terris,</p>
<p>Fatidicæ fuerant oracula prisca Sibyllæ,</p>
<p>Cælicolum Phrygia genetricem sede petitam</p>
<p>Laomedonteæ sacrandam mœnibus urbis:</p>
<span class = "linenum">5</span>
<p>Advectum exciperet numen, qui, lectus ab omni</p>
<p>Concilio Patrum, præsentis degeret ævi</p>
<p>Optimus: heu nomen melius majusque triumphis!</p>
<p>Jamque petita aderat, Latia portante Cybebe</p>
<span class = "pagenum">343</span>
<p>Puppe, adque os amnis, magno censente Senatu,</p>
<span class = "linenum">10</span>
<p>Obvius adcitis properabat Scipio sacris,</p>
<p>Qui, genitus patruo ductoris ad Africa bella</p>
<p>Tunc lecti, multa fulgebat imagine avorum.</p>
<p>Isque ubi longinquo venientia numina ponto</p>
<span class = "pagenum">344</span>
<p>Adcepit supplex palmis, Tuscique sonora</p>
<span class = "linenum">15</span>
<p>Thybridis adducit sublimis ad ostia puppim,</p>
<p>Femineæ tum deinde manus subiere, per amnem</p>
<p>Quæ traherent celsam religatis funibus alnum.</p>

<p class = "indent">
Circum arguta cavis tinnitibus æra, simulque</p>
<p>Certabant rauco resonantia tympana pulsu;</p>
<span class = "linenum">20</span>
<p>Semivirique chori, gemino qui Dindyma monte</p>
<p>Casta colunt; qui Dictæo bacchantur in antro;</p>
<p>Quique Idæa juga et lucos novere silentes.</p>
<span class = "pagenum">345</span>
<p><a name = "line17_23" id = "line17_23"> </a>
Hos inter fremitus ac læto vota tumultu,</p>
<p>Substitit adductis renuens procedere vinclis</p>
<span class = "linenum">25</span>
<p>Sacra ratis, subitisque vadis inmobilis hæsit.</p>
<p>Tum puppe e media magno clamore sacerdos,</p>
<p>«Parcite pollutis contingere vincula palmis,</p>
<p>Et procul hinc, moneo, procul hinc, quæcumque profanæ,</p>
<p>Ferte gradus, nec vos casto miscete labori;</p>
<span class = "linenum">30</span>
<p>Dum satis est monuisse Deæ: quod si qua pudica</p>
<p>Mente valet, si qua inlæsi sibi corporis adstat</p>
<p>Conscia, vel sola subeat pia munera dextra.»</p>

<p class = "indent">
Hic, prisca ducens Clausorum ab origine nomen,</p>
<p>Claudia, non æqua populi mala credita fama,</p>
<span class = "pagenum">346</span>
<span class = "linenum">35</span>
<p>In puppim versis palmisque oculisque profatur:</p>
<p>«Cælicolum genitrix, numen, quod numina nobis</p>
<p>Cuncta creas, cujus proles terramque, fretumque,</p>
<p>Sideraque, et manes regnorum sorte gubernant,</p>
<p>Si nostrum nullo violatum est crimine corpus,</p>
<span class = "linenum">40</span>
<p>Testis, Diva, veni, et facili me absolve carina.»</p>
<p>Tum secura capit funem; fremitusque leonum</p>
<span class = "pagenum">347</span>
<p>Audiri visus subito, et graviora per auras</p>
<p>Nulla pulsa manu sonuerunt tympana Divæ.</p>
<p>Fertur prona ratis (ventos inpellere credas),</p>
<span class = "linenum">45</span>
<p>Contraque adversas ducentem prævenit undas.</p>
<p><a name = "line17_46" id = "line17_46"> </a>
Extemplo major cunctis spes pectora mulcet,</p>
<p>Finem armis tandem, finemque venire periclis.</p>

<p class = "indent">
Ipse alacer Sicula discedens Scipio terra</p>
<p>Abscondit late propulsis puppibus æquor,</p>
<span class = "linenum">50</span>
<p>Cui numen pelagi placaverat hostia taurus,</p>
<p>Jactaque cæruleis innabant fluctibus exta.</p>
<p>Tunc a sede Deum purumque per æthera lapsæ</p>
<p>Armigeræ Jovis ante oculos cœpere volucres</p>
<p>Æquoreas monstrare vias, ac ducere classem.</p>
<span class = "linenum">55</span>
<p>Augurium clangor lætum dabat: inde, secuti</p>
<p>Tantum progressos liquida sub nube volatus,</p>
<span class = "pagenum">348</span>
<p>Quantum non frustra speculantum lumina servant,</p>
<p>Litora Agenoreæ tenuerunt perfida terræ.</p>

<p class = "indent">
<a name = "line17_59" id = "line17_59"> </a>
Nec segnis, tanta in semet veniente procella,</p>
<span class = "linenum">60</span>
<p>Africa terribilem magno sub nomine molem</p>
<p>Regis opes contra et Massyla paraverat arma:</p>
<p>Spesque Syphax Libycis una, et Laurentibus unus</p>
<p>Terror erat: campos pariter vallesque refusas</p>
<p>Litoraque inplerat, nullo decorare tapete</p>
<span class = "linenum">65</span>
<p>Cornipedem Nomas adsuetus, densæque per auras</p>
<p>Condebant jaculis stridentibus æthera nubes.</p>
<p>Inmemor is dextræque datæ junctique per aras</p>
<p>Fœderis, et mensas testes, atque hospita jura,</p>
<p>Fasque, fidemque simul, pravo mutatus amore,</p>
<span class = "linenum">70</span>
<p>Ruperat, atque toros regni mercede pararat.</p>
<span class = "pagenum">349</span>
<p>Virgo erat eximia specie claroque parente,</p>
<p>Hasdrubalis proles: thalamis quam cepit ut altis,</p>
<p>Ceu face subcensus prima tædaque jugali,</p>
<p>Vertit opes gener ad Pœnos, Latiæque soluto</p>
<span class = "linenum">75</span>
<p>Fœdere amicitiæ, dotalia transtulit arma.</p>

<p class = "indent">
Sed non Ausonio curarum extrema Syphacem</p>
<span class = "pagenum">350</span>
<p>Ductori monuisse fuit, missique minantur,</p>
<p>Stet regno, reputet Superos, pacta hospita servet:</p>
<p>Longe conjugia, ac longe Tyrios Hymenæos</p>
<span class = "linenum">80</span>
<p>Inter Dardanias acies fore; sanguine quippe,</p>
<p>Si renuat, blando nimium facilique marito</p>
<p>Statura obsequia et thalami flagrantis amores.</p>

<p class = "indent">
<a name = "line17_83" id = "line17_83"> </a>
Sic Latius permixta minis, at cassa movebat</p>
<p>Ductor; nam surdas conjux obstruxerat aures.</p>
<span class = "linenum">85</span>
<p>Ergo, asper monitis frustra nitentibus, enses</p>
<p>Advocat, et, castas polluti fœderis aras</p>
<p>Testatus, varia Martem movet inpiger arte.</p>

<p class = "indent">
Castra, levi calamo cannaque intecta palustri,</p>
<span class = "pagenum">351</span>
<p>Qualia Maurus amat dispersa mapalia pastor,</p>
<span class = "linenum">90</span>
<p>Adgreditur, furtum armorum tutantibus umbris,</p>
<p>Ac tacita spargit celata incendia nocte.</p>
<p><a name = "line17_92" id = "line17_92"> </a>
Inde, ubi conlecti rapidam diffundere pestem</p>
<p>Cœperunt ignes, et se per pinguia magno</p>
<p>Pabula ferre sono, clare exspatiantur in auras,</p>
<span class = "linenum">95</span>
<p>Et frenos volucri propellunt lumine flammæ.</p>
<p>It totis inimica lues cum turbine castris,</p>
<p>Atque alimenta vorat strepitu Vulcanus anhelo</p>
<span class = "pagenum">352</span>
<p>Arida, et ex omni manant incendia tecto.</p>
<p>Sentitur plerisque prius, quam cernitur, ignis</p>
<span class = "linenum">100</span>
<p>Excitis somno, multorumque ora vocantum</p>
<p>Auxilium invadunt flammæ: fluit undique victor</p>
<p>Mulciber; et rapidis amplexibus arma virosque</p>
<p>Conripit: exundat pestis, semiustaque castra</p>
<p>Ardenti volitant per nubila summa favilla.</p>

<span class = "linenum">105</span>
<p class = "indent">
Ipsius ingenti regis tentoria saltu</p>
<p>Lugubre increpitans late circumvolat ardor;</p>
<p>Hausissetque virum, trepidus ni clade satelles</p>
<p>E somno ac stratis rapuisset multa precantem.</p>
<p><a name = "line17_109" id = "line17_109"> </a>
Verum, ubi mox juncto sociarant aggere vires</p>
<span class = "pagenum">353</span>
<span class = "linenum">110</span>
<p>Massylus Tyriusque duces, adcitaque regno</p>
<p>Lenierat pubes infaustæ vulnera noctis,</p>
<p>Ira, pudorque dabant, et conjux, tertius ignis,</p>
<p>Inmanes animos; adflataque barbarus ora</p>
<p>Castrorum flammis, et se velamine nullo</p>
<span class = "linenum">115</span>
<p>Vix inter trepidas ereptum ex hoste catervas</p>
<p>Frendebat minitans: sed enim non luce Syphacem,</p>
<p>Nec claro potuisse die, nec sole tuente,</p>
<p>A quoquam vinci: jactarat talia vecors;</p>
<p>Sed jam claudebat flatus, nec plura sinebat</p>
<span class = "pagenum">354</span>
<span class = "linenum">120</span>
<p>Atropos; et tumidæ properantur stamina linguæ.</p>

<p class = "indent">
Namque, ubi prosiluit castris, ceu turbidus amnis,</p>
<p>Qui, silvas ac saxa trahens, per devia præceps</p>
<p>Volvitur, et ripas spumanti gurgite laxat,</p>
<p>Ante omnes prævectus equo, trahit agmina voce.</p>
<span class = "linenum">125</span>
<p>Contra nava manus Rutuli, celsusque ruebat</p>
<p>Viso rege procul raptis exercitus armis.</p>
<p>Ac sibi quisque, «Videsne, videsne, ut in agmine primo</p>
<span class = "pagenum">355</span>
<p>Massylus volitet, deposcens prælia, rector?</p>
<p>Fac nostrum hoc, mea dextra, decus: violavit et aras</p>
<span class = "linenum">130</span>
<p>Cælicolum, et casti ductoris fœdera rupit.</p>
<p>Sit satis hunc castris semel effugisse crematis.»</p>
<p>Sic secum taciti, et certatim spicula fundunt.</p>
<p>Prima in cornipedis sedit spirantibus ignem</p>
<p>Naribus hasta volans, erexitque ore cruento</p>
<span class = "linenum">135</span>
<p>Quadrupedem, elatis pulsantem calcibus auras.</p>
<p>Corruit asper equus, confixaque cuspide membra</p>
<p>Huc illuc jactans, rectorem prodidit hosti.</p>
<span class = "pagenum">356</span>
<p>Invadunt, vanumque fugæ, atque adtollere fessos</p>
<p>Adnitentem artus, revocato a vulnere telo,</p>
<span class = "linenum">140</span>
<p>Conripiunt: tum vincla viro manicæque (pudendum)</p>
<p>Addita, et, exemplum non unquam fidere lætis,</p>
<p>Sceptriferas arta palmas vinxere catena.</p>

<p class = "indent">
Ducitur ex alto dejectus clumine regni,</p>
<p>Qui modo sub pedibus terras, et sceptra, patensque</p>
<span class = "pagenum">357</span>
<span class = "linenum">145</span>
<p>Litora ad Oceani sub nutu viderat æquor.</p>
<p><a name = "line17_146" id = "line17_146"> </a>
Prostratis opibus regni Phœnissa metuntur</p>
<p>Agmina, et invisus Marti, notusque fugarum</p>
<p>Vertit terga citus damnatis Hasdrubal ausis.</p>

<p class = "indent">
Stabat Carthago, truncatis undique membris</p>
<span class = "linenum">150</span>
<p>Uni nixa viro, tantoque fragore ruentem</p>
<p>Hannibal absenti retinebat nomine molem.</p>
<p>Id reliquum fessos opis auxiliique ciere</p>
<p>Rerum extrema jubent: huc confugere paventes,</p>
<p>Postquam se Superum desertos numine cernunt.</p>
<span class = "linenum">155</span>
<p>Nec mora: propulsa sulcant vada salsa carina,</p>
<p>Qui revocent, patriæque ferant mandata monentis,</p>
<p>Ne lentus nullas videat Carthaginis arces.</p>

<span class = "pagenum">358</span>
<p class = "indent">
<a name = "line17_158" id = "line17_158"> </a>
Quarta Aurora ratem Dauni devexerat oras,</p>
<p>Et fera ductoris turbabant somnia mentem.</p>
<span class = "linenum">160</span>
<p>Namque gravis curis carpit dum nocte quietem,</p>
<p>Cernere Flaminium, Gracchumque, et cernere Paulum</p>
<p>Visus erat simul adversos mucronibus in se</p>
<p>Destrictis ruere, atque Itala depellere terra:</p>
<p>Omnisque a Cannis, Trasymenique omnis ab undis</p>
<span class = "linenum">165</span>
<p>In pontum inpellens umbrarum exercitus ibat.</p>
<p>Ipse, fugam capiens, notas evadere ad Alpes</p>
<p>Quærebat, terræque ulnis amplexus utrisque</p>
<p>Hærebat Latiæ; donec vis sæva profundo</p>
<p>Truderet, et rapidis daret absportare procellis.</p>

<span class = "linenum">170</span>
<p class = "indent">
His ægrum visis adeunt, mandata ferentes,</p>
<p>Legati, patriæque extrema pericula pandunt:</p>
<p>Massyla ut ruerint arma, ut cervice catenas</p>
<p>Regnator tulerit Libyæ, letoque negato,</p>
<p>Servetur nova pompa Jovi: Carthago laboret</p>
<span class = "linenum">175</span>
<p>Ut trepidi Hasdrubalis, qui rerum agitarit habenas,</p>
<p>Non una concussa fuga: se, triste profatu,</p>
<p>Vidisse, arderent quum bina in nocte silenti</p>
<span class = "pagenum">359</span>
<p>Castra, et luceret sceleratis Africa flammis.</p>
<p>Prærapidum juvenem minitari, Bruttia servet</p>
<span class = "linenum">180</span>
<p>Litora dum Pœnus, detracturum ignibus atris,</p>
<p>In quam se referat, patriam, suaque incluta facta.</p>
<p>Hæc postquam dicta, et casus patuere metusque,</p>
<p>Effundunt lacrimas, dextramque ut numen adorant.</p>

<p class = "indent">
Audivit torvo obtutu defixus, et ægra</p>
<span class = "linenum">185</span>
<p>Expendit tacite cura secum ipse volutans,</p>
<p>An tanti Carthago foret: sic deinde profatur:</p>
<p>«O dirum exitium mortalibus! o nihil unquam</p>
<p>Crescere, nec magnas patiens exsurgere laudes,</p>
<p>Invidia! eversam jam pridem exscindere Romam,</p>
<span class = "linenum">190</span>
<p>Atque æquasse solo potui, traducere captam</p>
<span class = "pagenum">360</span>
<p>Servitum gentem, Latioque inponere leges.</p>
<p>Dum sumtus, dumque arma duci, fessosque secundis</p>
<p>Submisso tirone negant recreare maniplos,</p>
<p>Dumque etiam Cerere et victu fraudasse cohortes</p>
<span class = "linenum">195</span>
<p>Hannoni placet, induitur tota Africa flammis:</p>
<p>Pulsat Agenoreas Rhœteia lancea portas.</p>
<p>Nunc patriæ decus, et patriæ nunc Hannibal unus</p>
<p>Subsidium; nunc in nostra spes ultima dextra.</p>
<p>Vertentur signa, ut Patres statuere; simulque</p>
<span class = "linenum">200</span>
<p>Et patriæ muros, et te servabimus, Hannon.»</p>

<p class = "indent">
<a name = "line17_201" id = "line17_201"> </a>
Hæc ubi detonuit, celsas e litore puppes</p>
<p>Propellit, multumque gemens movet æquore classem.</p>
<p>Non terga est ausus cedentum invadere quisquam,</p>
<p>Non revocare virum: cuncti præstare videntur,</p>
<span class = "linenum">205</span>
<p>Quod sponte abscedat, Superi, tandemque resolvat</p>
<span class = "pagenum">361</span>
<p>Ausoniam: ventos optant; et litora ab hoste</p>
<p>Nuda videre sat est: ceu flamina comprimit Auster</p>
<p>Quum fera, et abscedens reddit mare, navita parco</p>
<p>Interea voto non auras poscit amicas,</p>
<span class = "linenum">210</span>
<p>Contentus caruisse Noto, pacemque quietam</p>
<p>Pro facili cursu reputat salis. Omnis in altum</p>
<p>Sidonius visus converterat undique miles;</p>
<p>Ductor defixos Itala tellure tenebat</p>
<p>Intentus vultus, manantesque ora rigabant</p>
<span class = "linenum">215</span>
<p>Per tacitum lacrimæ, et suspiria crebra ciebat.</p>
<p>Haud secus ac patriam pulsus dulcesque penates</p>
<p>Linqueret, et tristes exsul traheretur in oras.</p>

<p class = "indent">
<a name = "line17_218" id = "line17_218"> </a>
Ut vero adfusis puppes procedere ventis,</p>
<p>Et sensim cœpere procul subsidere montes,</p>
<span class = "pagenum">362</span>
<span class = "linenum">220</span>
<p>Nullaque jam Hesperia, et nusquam jam Daunia tellus;</p>
<p>Hæc secum infrendens: «Mentisne ego compos, et hoc nunc</p>
<p>Indignus reditu, qui memet finibus unquam</p>
<p>Amorim Ausoniæ? flagrasset subdita tædis</p>
<p>Carthago, et potius cecidisset nomen Elissæ.</p>
<span class = "linenum">225</span>
<p>Quid tunc? sat compos, qui non ardentia tela</p>
<p>A Cannis in templa tuli Tarpeia, Jovemque</p>
<p>Detraxi solio? sparsissem incendia montes</p>
<p>Per septem bello vacuos, gentique superbæ</p>
<p>Iliacum exitium et proavorum fata dedissem.</p>
<span class = "linenum">230</span>
<p>Cur porro hæc angant? nunc, nunc invadere ferro</p>
<p>Quis prohibet, rursumque ad mœnia tendere gressus?</p>
<p>Ibo; et, castrorum relegens monimenta meorum,</p>
<p>Qua via nota mihi est, remeabo Anienis ad undas.</p>
<p>Flectite in Italiam proras, avertite classem.</p>
<span class = "linenum">235</span>
<p>Faxo, ut vallata revocetur Scipio Roma.»</p>

<span class = "pagenum">363</span>
<p class = "indent">
<a name = "line17_236" id = "line17_236"> </a>
Talibus ardentem furiis Neptunus ut alto</p>
<p>Prospexit, vertique rates ad litora vidit,</p>
<p>Quassans cæruleum genitor caput æquora fundo</p>
<p>Eruit, et tumidum movet ultra litora pontum.</p>
<span class = "linenum">240</span>
<p>Extemplo ventos, imbresque, et rupe procellas</p>
<p>Concitat Æolias, ac nubibus æthera condit.</p>
<p>Tum, penitus telo molitus regna tridenti</p>
<p>Intima, ab occasu Tethyn inpellit et ortu,</p>
<p>Ac totum Oceani turbat caput. Æquora surgunt</p>
<span class = "linenum">245</span>
<p>Spumea, et inlisu scopulus tremit omnis aquarum.</p>

<span class = "pagenum">364</span>
<p class = "indent">
Primus, se adtollens Nasamonum sedibus, Auster</p>
<p>Nudavit Syrtim conrepta nubilus unda.</p>
<p>Insequitur sublime ferens nigrantibus alis</p>
<p>Abruptum Boreas ponti latus: intonat acer</p>
<span class = "linenum">250</span>
<p>Discordi flatu, et partem rapit æquoris, Eurus.</p>
<p>Hinc rupti reboare poli, atque hinc crebra micare</p>
<p>Fulmina, et in classem ruere inplacabile cælum.</p>
<p>Consensere ignes, nimbique, et fluctus, et ira</p>
<p>Ventorum, noctemque freto inposuere tenebræ.</p>
<span class = "linenum">255</span>
<p>Ecce, intorta Noto, veniensque a rupe procella</p>
<p>Antennæ inmugit, stridorque inmite rudentum</p>
<p>Sibilat, ac similem monti, nigrante profundo,</p>
<span class = "pagenum">365</span>
<p>Ductoris frangit super ora trementia fluctum.</p>
<p>Exclamat, volvens oculos cæloque fretoque:</p>

<span class = "linenum">260</span>
<p class = "indent">
«Felix, o frater, Divisque æquate cadendo,</p>
<p>Hasdrubal! egregium fortis cui dextera in armis</p>
<p>Pugnanti peperit letum, et cui fata dedere,</p>
<p>Ausoniam extremo tellurem adprendere morsu.</p>
<p>At mihi Cannarum campis, ubi Paulus, ubi illæ</p>
<span class = "linenum">265</span>
<p>Egregiæ obcubuere animæ, dimittere vitam</p>
<p>Non licitum: vel, quum ferrem in Capitolia flammas,</p>
<p>Tarpeio Jovis ad manes descendere telo.»</p>

<p class = "indent">
Talia dum mæret, diversis flatibus acta</p>
<p>In geminum ruit unda latus, puppimque sub atris</p>
<span class = "linenum">270</span>
<p>Æquoris aggeribus tenuit, ceu turbine mersam.</p>
<p>Mox, nigris altæ pulsa exundantis arenæ</p>
<p>Vorticibus, ratis æthereas remeavit ad auras,</p>
<p>Et fluctus supra, vento librante, pependit.</p>
<p>At geminas Notus in scopulos atque horrida saxa</p>
<span class = "pagenum">366</span>
<span class = "linenum">275</span>
<p>Dura sorte rapit (miserandum et triste!) biremes.</p>
<p>Increpuere ictu proræ; tum murice acuto</p>
<p>Dissiliens sonuit, rupta compage, carina.</p>
<p>Hic varia ante oculos facies: natat æquore toto</p>
<p>Arma inter, galeasque virum, cristasque rubentes,</p>
<span class = "linenum">280</span>
<p>Florentis Capuæ gaza, et seposta triumpho</p>
<p>Laurens præda ducis, tripodes, mensæque Deorum,</p>
<p>Cultaque nequidquam miseris simulacra Latinis.</p>

<p class = "indent">
<a name = "line17_283" id = "line17_283"> </a>
Quum Venus, emoti facie conterrita ponti,</p>
<p>Talibus adloquitur regem maris: «Hoc satis iræ</p>
<span class = "linenum">285</span>
<p>Interea, genitor: satis ad majora minarum.</p>
<p>Cetera parce, precor, pelago: ne tollat acerba</p>
<p>Hoc Carthago decus, nullo superabile bello</p>
<p>Progenuisse caput, nostrosque in funera Pœni</p>
<p>Æneadas undis totoque eguisse profundo.»</p>
<span class = "pagenum">367</span>
<span class = "linenum">290</span>
<p>Sic Venus: et tumidi considunt gurgite fluctus;</p>
<p>Obviaque adversis propellunt agmina castris.</p>

<p class = "indent">
<a name = "line17_292" id = "line17_292"> </a>
Dux vetus armorum, scitusque adcendere corda</p>
<span class = "pagenum">368</span>
<p>Laudibus, ignifero mentes furiabat in iram</p>
<p>Hortatu, decorisque urebat pectora flammis.</p>
<span class = "linenum">295</span>
<p>«Tu mihi Flaminii portas rorantia cæsi</p>
<p>Ora ducis: nosco dextram: tu primus in ictus</p>
<p>Ingentis Pauli ruis, ac defigis in ossa</p>
<p>Mucronem; tibi pugnacis gestantur opima</p>
<p>Marcelli: Gracchusque cadens tibi proluit ensem.</p>
<span class = "linenum">300</span>
<p>Ecce manus, quæ te pulsantem, belliger Appi,</p>
<span class = "pagenum">369</span>
<p>Mœnia sublimis Capuæ de culmine muri</p>
<p>Excelso fusa moribundum propulit hasta.</p>
<p>Ecce aliud fulmen dextræ, quo nobile nomen</p>
<p>Fulvius excepit non unum pectore vulnus.</p>
<span class = "linenum">305</span>
<p>Huc prima te siste acie, cui consul in armis</p>
<p>Crispinus cecidit: me tu comitare per hostes,</p>
<p>Qui nobis (memini) ad Cannas lætissimus iræ</p>
<p>Servili fers ora ducis subfixa veruto.</p>

<p class = "indent">
«Cerno flagrantes oculos; vultumque timendum</p>
<span class = "linenum">310</span>
<p>Non ipso minus ense tuum, fortissime Pœnum</p>
<p>O juvenis: qualem vidi, quum flumine sævo</p>
<p>Insignis Trebiæ complexum ingentibus ulnis</p>
<p>Mersisti fundo luctantem vana tribunum.</p>
<p>At tu, qui gelidas Ticini primus ad undas</p>
<span class = "linenum">315</span>
<p>Scipiadæ patris tinxisti sanguine ferrum,</p>
<p>Incepta exsequere, et nati mihi redde cruorem.</p>
<p>Horrescamne ipsos, veniant ad prælia, Divos,</p>
<p>Quum stetis turmæ, vidi certantia cælo</p>
<span class = "pagenum">370</span>
<p>Quas juga calcantes summas volitare per Alpes?</p>
<span class = "linenum">320</span>
<p>Quum videam, quorum ferro manibusque capaces</p>
<p>Arsere Argyripæ campi, num segnior ibis</p>
<p>Nunc mihi, qui primus torques in mœnia telum</p>
<p>Dardana, nec nostræ facilis concedere laudi?</p>

<p class = "indent">
«Te vero, te, te exstimulem; qui fulmina contra,</p>
<span class = "linenum">325</span>
<p>Et nimbos, tonitrusque, ac summi numinis iras</p>
<p>Quum starem, perferre ferox hæc vana jubebas</p>
<p>Nubila, et ante ducem Capitolia celsa petebas?</p>
<p>Quid vos, quîs claro deletum est Marte Saguntum,</p>
<span class = "pagenum">371</span>
<p>Exhorter, quos nobilitant primordia belli?</p>
<span class = "linenum">330</span>
<p>Ut meque et vobis dignum, defendite, quæso,</p>
<p>Præteritas dextræ laudes. Divum ipse favore,</p>
<p>Vincendoque senex patriam post trina labantem</p>
<p>Lustra, et non visos tam longa ætate penates,</p>
<p>Ac natum, et fidæ jam pridem conjungis ora,</p>
<span class = "linenum">335</span>
<p>Confisus vobis, repeto: non altera restat</p>
<p>Jam Libye; nec Dardaniis pugna altera restat.</p>
<p>Certatus nobis hodie dominum adcipit orbis.»</p>
<p><a name = "line17_338" id = "line17_338"> </a>
Hannibal hæc: sed non patiens remorantia verba</p>
<p>Ausonius miles, quoties dux cœperat ora</p>
<span class = "linenum">340</span>
<p>Solvere ad adfatus, signum pugnamque petebant.</p>

<p class = "indent">
<a name = "line17_341" id = "line17_341"> </a>
Hæc procul aeria speculantem nube sororem</p>
<p>Ut vidit Divum genitor, mœstosque sub acri</p>
<span class = "pagenum">372</span>
<p>Obtutu vultus, sic ore effutus amico est:</p>
<p>«Qui te mentis edunt morsus, da noscere, conjux:</p>
<span class = "linenum">345</span>
<p>Num Pœni casus ducis, et Carthaginis angit</p>
<p>Cura tuæ? sed enim reputa tecum ipsa furores</p>
<p>Sidonios: gentem contra et fatalia regna</p>
<p>Teucrorum quis erit, quæso, germana, rebelli</p>
<p>Fractis fœderibus populo modus? Ipsa malorum</p>
<span class = "linenum">350</span>
<p>Non plus Carthago tulit, exhausitque laboris,</p>
<p>Quam pro Cadmea tu exercita gente tulisti.</p>
<p>Turbasti maria ac terras, juvenemque ferocem</p>
<p>Inmisti Latio; tremuerunt mœnia Romæ,</p>
<p>Perque bis octonos primus fuit Hannibal annos</p>
<span class = "linenum">355</span>
<p>Humani generis: tempus componere gentem.</p>
<p>Ad finem ventum; et claudenda est janua belli.»</p>

<p class = "indent">
<a name = "line17_357" id = "line17_357"> </a>
Tum supplex Juno: «Neque ego, mutare laborans,</p>
<span class = "pagenum">373</span>
<p>Quîs est fixa dies, pendenti nube resedi:</p>
<p>Nec revocare acies, bellumve extendere quæro:</p>
<span class = "linenum">360</span>
<p>Quæ donare potes, quoniam mihi gratia languet,</p>
<p>Et cecidit jam primus amor, nil fila sororum</p>
<p>Adversus posco: vertat terga Hannibal hosti,</p>
<p>Ut placet, et cineres Trojæ Carthagine regnent.</p>
<p>Illud te gemini per mutua pignora amoris</p>
<span class = "linenum">365</span>
<p>Et soror et conjux oro, tranare pericla</p>
<p>Magnanimum patiare ducem, vitamque remittas,</p>
<span class = "pagenum">374</span>
<p>Neve sinas captum Ausonias perferre catenas.</p>
<p>Stent etiam contusa malis mea mœnia, fracto</p>
<p>Nomine Sidonio, et nostro serventur honori.»</p>

<span class = "linenum">370</span>
<p class = "indent">
<a name = "line17_370" id = "line17_370"> </a>
Sic Juno, et contra breviter sic Jupiter orsus:</p>
<p>«Do spatium muris, ut vis, Carthaginis altæ.</p>
<p>Stent lacrimis precibusque tuis; sed percipe, conjux,</p>
<p>Quatenus indulsisse vacet: non longa supersunt</p>
<p>Fata urbi, venietque pari sub nomine ductor,</p>
<span class = "linenum">375</span>
<p>Qui nunc servatas evertat funditus arces.</p>
<p>Æthereas quoque, uti poscis, trahat Hannibal auras,</p>
<p>Ereptus pugnæ: miscere hic sidera ponto,</p>
<p>Et terras inplere volet redeuntibus armis.</p>
<p>Novi feta viri bello præcordia; sed lex</p>
<span class = "linenum">380</span>
<p>Muneris hæc esto nostri: Saturnia regna</p>
<p>Ne posthac videat, repetat neve amplius unquam</p>
<p>Ausoniam; nunc instanti raptum avehe leto;</p>
<p>Ne, si miscebit latis fera prælia campis,</p>
<p>Romulei nequeas juvenis subducere dextræ.»</p>

<span class = "linenum">385</span>
<p class = "indent">
<a name = "line17_385" id = "line17_385"> </a>
Dum statuit fata omnipotens urbique ducique,</p>
<span class = "pagenum">375</span>
<p>Invadunt acies pugnam, et clamore lacessunt</p>
<p>Sidera: non alio graviores tempore vidit</p>
<p>Aut populos tellus, aut, qui patria arma moverent,</p>
<p>Majores certare duces; discriminis alta</p>
<span class = "linenum">390</span>
<p>In medio merces, quidquid tegit undique cælum.</p>
<p>Ibat Agenoreus præfulgens ductor in ostro,</p>
<p>Excelsumque caput penna nutante levabat</p>
<p>Crista rubens, sævus magno de nomine terror</p>
<p>Præcedit, Latioque micat bene cognitus ensis.</p>
<span class = "linenum">395</span>
<p>At contra ardenti radiabat Scipio cocco,</p>
<p>Terribilem ostentans clipeum, quo patris et una</p>
<p>Cælarat patrui spirantes prælia dira</p>
<p>Effigies: flammam ingentem frons alta vomebat.</p>
<p>Sub tanta cunctis vi telorumque virorumque,</p>
<span class = "pagenum">376</span>
<span class = "linenum">400</span>
<p>In ducibus stabat spes et victoria solis.</p>
<p>Quin etiam, favor ut subigit plerosque metusve,</p>
<p>Scipio si Libycis esset generatus in oris,</p>
<p>Sceptra ad Agenoreos credunt ventura nepotes.</p>
<p>Hannibal Ausonia genitus si sede fuisset,</p>
<span class = "linenum">405</span>
<p>Haud dubitant terras Itala in ditione futuras.</p>

<p class = "indent">
<a name = "line17_406" id = "line17_406"> </a>
Contremuere auræ, rapido vibrantibus hastis</p>
<p>Turbine, et horrificam traxere per æthera nubem.</p>
<p>Inde ensis, propiorque acies, et comminus ora</p>
<p>Admota, ac dira flagrantia lumina flamma.</p>
<span class = "linenum">410</span>
<p>Sternitur in medium contemtrix turba pericli,</p>
<p>Quæ primis se præcipitem tulit obvia telis,</p>
<p>Gentilemque bibit tellus invisa cruorem.</p>
<p>Fervidus ingenii Masinissa, et fervidus ævi,</p>
<p>In primas Macetum turmas inmania membra</p>
<span class = "pagenum">377</span>
<span class = "linenum">415</span>
<p>Infert, et jaculo circumvolat alite campum.</p>
<p>Cærulus haud aliter, quum dimicat, incola Thules</p>
<p>Agmina falcifero circumvenit arta covino.</p>
<p>Graia phalanx patrio densarat more catervas,</p>
<p>Intentisque adstat nulli penetrabilis hastis.</p>
<span class = "linenum">420</span>
<p>Inmemor has pacti post fœdus in arma Philippus</p>
<span class = "pagenum">378</span>
<p>Miserat, et quassam refovebat Agenoris urbem.</p>

<p class = "indent">
Rarescit multo laxatus vulnere miles,</p>
<p>Atque aperit patulas prostrato corpore late</p>
<p>Inter tela vias; inrumpit mole ruinæ</p>
<span class = "linenum">425</span>
<p>Ausonius globus, et perjuria Graia resignat.</p>
<p>Archemorum Rullus, Teucrum Norbanus, et ambo</p>
<p>Mantua labenti genitrix dimiserat ævo.</p>
<p>Obtruncat Samium bellacis dextra Caleni.</p>
<p>At Clytium Selius, Pellæum et vana tumentem</p>
<span class = "linenum">430</span>
<p>Ad nomen patriæ Clytium; sed gloria Pellæ</p>
<p>Haud valuit misero defendere Daunia tela.</p>

<p class = "indent">
<a name = "line17_432" id = "line17_432"> </a>
Sævior his Latios vastabat Bruttia signa</p>
<p>Lælius increpitans: «Adeone Œnotria tellus</p>
<span class = "pagenum">379</span>
<p>Detestanda fuit, quam per maria aspera, perque</p>
<span class = "linenum">435</span>
<p>Insanos Tyrio fugeretis remige fluctus?</p>
<p>Sed fugisse satis fuerit. Latione cruore</p>
<p>Insuper externas petitis perfundere terras?»</p>

<p class = "indent">
Hæc dicens Silarum, meditantem in prælia, telo</p>
<p>Prævenit: hasta volans imo sub gutture sedit,</p>
<span class = "linenum">440</span>
<p>Et vitæ vocisque vias simul incita clausit.</p>
<p>Virgilio Caudinus, acerbo Sarris Amano</p>
<p>Sternitur: adcendunt iras vultusque virorum,</p>
<p>Armorumque habitus noti, et vox consona linguæ.</p>
<p><a name = "line17_444" id = "line17_444"> </a>
Quos ubi nudantes conspexit Hamilcare cretus</p>
<span class = "linenum">445</span>
<p>Terga fuga, «state, ac nostram ne prodite gentem,»</p>
<p>Vociferans subit, et convertit prælia dextra.</p>
<p>Qualis in æstiferis Garamantum feta veneno</p>
<p>Adtollit campis ferventi pastus arena</p>
<p>Colla Parætonius serpens, lateque per auras</p>
<span class = "pagenum">380</span>
<span class = "linenum">450</span>
<p>Undantem torquet perfundens nubila tabem.</p>

<p class = "indent">
Continuo infesta portantem cuspide vulnus</p>
<p>Inpedit antevolans Herium; cui nobile nomen</p>
<p>Marrucina domus, clarumque Teate ferebat.</p>
<p>Atque illi magnum nitenti, et laudibus hostis</p>
<span class = "linenum">455</span>
<p>Adrecto, capuli ad finem manus ilia fodit,</p>
<p>Quærebatque miser morienti lumine fratrem,</p>
<p>Quum juvenis subit, et, leto stimulatus acerbo,</p>
<p>Pleminius sævum mucronem ante ora coruscat,</p>
<p>Ac fratrem magno minitans clamore reposcit.</p>

<span class = "linenum">460</span>
<p class = "indent">
Huic proles Barcæ: «Germanum reddere vero</p>
<span class = "pagenum">381</span>
<p>Si placet, haud renuo: maneant modo fœdera nostra,</p>
<p>Hasdrubalem revocare umbris: egone aspera ponam</p>
<p>Unquam in Romanos odia? aut mansuescere corda</p>
<p>Nostra sinam? parcamque viro, quem terra crearit</p>
<span class = "linenum">465</span>
<p>Itala? tum manes inimicos æde repellat</p>
<p>Æterna, socioque abigat me frater Averno.»</p>
<p>Sic ait, et clipei propulsum pondere toto,</p>
<p>Lubrica qua tellus lapsantis sanguine fratris</p>
<p>Fallebat nisus, prosternit, et occupat ense.</p>
<span class = "linenum">470</span>
<p>Extendit labens palmas, Heriumque jacentem</p>
<p>Amplexus, juncta lenivit morte dolorem.</p>
<p>Tum Libys invadit mixtæ certamina turbæ,</p>
<span class = "pagenum">382</span>
<p>Convertitque ruens per longum hostilia terga:</p>
<p>Ut quum fulminibus permixta tonitrua mundum</p>
<span class = "linenum">475</span>
<p>Terrificant, summique labat domus alta parentis,</p>
<p>Omne hominum in terris trepidat genus; ipsaque ob ora</p>
<p>Lux atrox micat, et præsens adstare viritim</p>
<p>Creditur intento perculsis Jupiter igne.</p>

<p class = "indent">
<a name = "line17_479" id = "line17_479"> </a>
Parte alia, ceu sola forent discrimina campo,</p>
<span class = "linenum">480</span>
<p>Qua miscebat agens truculentus Scipio Martem,</p>
<p>Aspera pugna novas varia sub imagine leti</p>
<p>Dat formas. Hic ense jacet prostratus adacto;</p>
<p>Hic saxo perfracta gemit lacrimabilis ossa;</p>
<p>Ast hos (turpe) pavor fusos projecit in ora;</p>
<span class = "pagenum">383</span>
<span class = "linenum">485</span>
<p>Horum adversa dedit Gradivo pectora virtus.</p>
<p>Ipse super strages ductor Rhœteius instat;</p>
<p>Qualis apud gelidum currus quatit altior Hebrum,</p>
<p>Et Geticas solvit ferventi sanguine Mavors</p>
<p>Lætus cæde nives, glaciemque Aquilonibus actam</p>
<span class = "linenum">490</span>
<p>Perrumpit stridens sub pondere belliger axis.</p>

<p class = "indent">
Jamque ardore truci lustrans fortissima quæque</p>
<p>Nomina obit ferro: claris spectata per orbem</p>
<p>Stragibus obcumbit late inter tela juventus.</p>
<p>Qui muros rapuere tuos, miserasque nefandi</p>
<span class = "linenum">495</span>
<p>Principium belli fecere, Sagunte, ruinas;</p>
<p>Qui sacros, Trasymene, lacus, Phaethontia quique</p>
<p>Polluerant tabo stagna; ac fiducia tanta</p>
<p>Quos tulit, ut Superum regi soliumque domosque</p>
<span class = "pagenum">384</span>
<p>Irent direptum, mactantur comminus uno</p>
<span class = "linenum">500</span>
<p>Exitio; redduntque animas, temerata ferebant</p>
<p>Qui secreta Deum, et primo reserasse negatas</p>
<p>Gressibus humanis Alpes: formidinis hujus</p>
<p>Plena acies propere retro exanimata ruebat.</p>
<p>Haud secus, ac tectis urbis Vulcania pestis</p>
<span class = "linenum">505</span>
<p>Quum sese infundit, rapidusque incendia flatus</p>
<p>Ventilat, et volucres spargit per culmina flammas:</p>
<p>Adtonitum erumpit subita formidine vulgus,</p>
<p>Lateque ut capta passim trepidatur in urbe.</p>

<p class = "indent">
<a name = "line17_509" id = "line17_509"> </a>
Verum ubi cunctari tædet dispersa virorum</p>
<span class = "linenum">510</span>
<p>Prælia sectantem, et leviori Marte teneri,</p>
<span class = "pagenum">385</span>
<p>Omnes in caussam belli auctoremque malorum</p>
<p>Vertere jam vires tandem placet. Hannibal unus</p>
<p>Dum restet, non, si muris Carthaginis ignis</p>
<p>Subdatur, cæsique cadant exercitus omnis,</p>
<span class = "linenum">515</span>
<p>Profectum Latio: contra, si concidat unus,</p>
<p>Nequidquam fore Agenoreis cuncta arma virosque.</p>
<p>Illum igitur lustrans circumfert lumina campo,</p>
<p>Rimaturque ducem: juvat in certamina summa</p>
<p>Ferre gradum, cuperetque viro concurrere, tota</p>
<span class = "linenum">520</span>
<p>Spectante Ausonia; celsus clamore feroci</p>
<p>Provocat increpitans hostem, et nova prælia poscit.</p>

<p class = "indent">
<a name = "line17_522" id = "line17_522"> </a>
Quas postquam audivit voces conterrita Juno,</p>
<span class = "pagenum">386</span>
<p>Ne Libyci ducis inpavidas ferrentur ad aures,</p>
<p>Effigiem informat Latiam, propereque coruscis</p>
<span class = "linenum">525</span>
<p>Adtollit cristis: addit clipeumque jubasque</p>
<p>Romulei ducis, atque humeris inponit honorem</p>
<p>Fulgentis saguli: dat gressum habitusque cientis</p>
<p>Prælia, et audaces adicit sine corpore motus.</p>
<p>Tum par effigies fallacis imagine vana</p>
<span class = "linenum">530</span>
<p>Cornipedis moderanda cito per devia passu</p>
<p>Belligeræ datur ad speciem certaminis umbræ.</p>
<p>Sic Pœni ducis ante oculos exsultat, et ultro</p>
<p>Scipio Junoni similatus tela coruscat.</p>
<p><a name = "line17_534" id = "line17_534"> </a>
At, viso lætus rectore ante ora Latino,</p>
<span class = "linenum">535</span>
<p>Et tandem propius sperans ingentia, Pœnus</p>
<p>Quadrupedi citus inponit velocia membra,</p>
<p>Et jacit adversam properati turbinis hastam.</p>

<p class = "indent">
Dat terga, et, campo fugiens, volat ales imago,</p>
<p>Tramittitque acies: tum vero, ut victor, et alti</p>
<span class = "linenum">540</span>
<p>Jam compos voti, ferrata calce cruentat</p>
<span class = "pagenum">387</span>
<p>Cornipedem, et largas Pœnus quatit asper habenas.</p>
<p>«Quo fugis, oblitus nostris te cedere regnis?</p>
<p>Nulla tibi Libyca latebra est, o Scipio, terra.»</p>
<p>Hæc ait, et stricto sequitur mucrone volantem,</p>
<span class = "linenum">545</span>
<p>Donec longinquo frustratum duxit in arva</p>
<p>Diversa spatio procul a certamine pugnæ.</p>
<p>Tum fallax subito simulacrum in nubila cessit.</p>

<p class = "indent">
<a name = "line17_548" id = "line17_548"> </a>
Fulmineus ductor, «Quisnam se lumine cæco</p>
<p>Composuit nobis, inquit, Deus? aut latet idem</p>
<span class = "linenum">550</span>
<p>Cur monstro? tantumne obstat mea gloria Divis?</p>
<p>Sed non avelles unquam, quicumque secundus</p>
<p>Cælicolum stas Ausoniæ, non artibus hostem</p>
<p>Eripies verum nobis.» Frena inde citati</p>
<span class = "pagenum">388</span>
<p>Convertit furibundus equi, campumque petebat,</p>
<span class = "linenum">555</span>
<p>Quum subitæ occulto pestis conlapsa tremore</p>
<p>Cornipedis moles ruit, atque efflavit anhelo</p>
<p>Pectore, Junonis curis, in nubila vitam.</p>
<p><a name = "line17_558" id = "line17_558"> </a>
Tum vero inpatiens, «Vestra est hæc altera, vestra</p>
<p>Fraus, inquit, Superi: non fallitis: æquore mersum</p>
<span class = "linenum">560</span>
<p>Texissent scopuli, pelagusque hausisset et undæ.</p>
<p>Anne huic servabar leto? Mea signa secuti,</p>
<p>Quîs pugnæ auspicium dedimus, cæduntur; et absens</p>
<p>Adcipio gemitus vocesque et verba vocantum</p>
<p>Hannibalem; quis nostra satis delicta piabit</p>
<span class = "linenum">565</span>
<p>Tartareus torrens?» Simul hæc fundebat, et una</p>
<p>Spectabat dextram, ac leti fervebat amore.</p>

<p class = "indent">
<a name = "line17_567" id = "line17_567"> </a>
Tum Juno, miserata virum, pastoris in ora</p>
<span class = "pagenum">389</span>
<p>Vertitur, ac silvis subito procedit opacis,</p>
<p>Atque his adloquitur versantem ingloria fata:</p>
<span class = "linenum">570</span>
<p>«Quænam te silvis adcedere caussa subegit</p>
<p>Armatum nostris? num dura ad prælia tendis,</p>
<p>Magnus ubi Ausoniæ reliquos domat Hannibal armis?</p>
<p>Si velox gaudes ire, et compendia grata</p>
<p>Sunt tibi, vicino in medios te tramite ducam.»</p>
<span class = "linenum">575</span>
<p>Adnuit, atque onerat promissis pectora largis</p>
<p>Pastoris, Patresque docet Carthaginis altæ</p>
<p>Magna repensuros, nec se leviora daturum.</p>
<p>Præcipitem et vasto superantem proxima saltu</p>
<p>Circumagit Juno, et, fallens regione viarum,</p>
<span class = "linenum">580</span>
<p>Non gratam invito servat celata salutem.</p>

<span class = "pagenum">390</span>
<p class = "indent">
<a name = "line17_581" id = "line17_581"> </a>
Interea Cadmea manus, deserta pavensque,</p>
<p>Non ullum Hannibalem, nusquam certamina cernit</p>
<p>Sævi nota ducis: pars ferro obcumbere credunt,</p>
<p>Pars damnasse aciem, et Superis cessisse sinistris.</p>
<span class = "linenum">585</span>
<p>Ingruit Ausonius, versosque agit æquore toto</p>
<p>Rector, jamque ipsæ trepidant Carthaginis arces.</p>
<p>Inpletur terrore vago cuncta Africa pulsis</p>
<p>Agminibus, volucrique fuga sine more ruentes</p>
<p>Tendunt adtonitos extrema ad litora cursus,</p>
<span class = "linenum">590</span>
<p>Ac Tartessiacas profugi sparguntur in oras:</p>
<p>Pars Batti petiere domos, pars flumina Lagi.</p>
<p>Sic ubi, vi cæca tandem devictus, ad astra</p>
<p>Evomuit pastos per secula Vesbius ignes,</p>
<p>Et pelago et terris fusa est Vulcania pestis,</p>
<span class = "pagenum">391</span>
<span class = "linenum">595</span>
<p>Videre Eoi (monstrum admirabile!) Seres</p>
<p>Lanigeros cinere Ausonio canescere lucos.</p>

<p class = "indent">
<a name = "line17_597" id = "line17_597"> </a>
At fessum tumuto tandem regina propinquo</p>
<p>Sistit Juno ducem, facies unde omnis, et atræ</p>
<p>Adparent admota oculis vestigia pugnæ.</p>
<span class = "linenum">600</span>
<p>Qualem Gargani campum, Trebiæque paludem,</p>
<p>Et Tyrrhena vada, et Phaethontis viderat amnem</p>
<p>Strage virum undantem; talis (miserabile visu!)</p>
<p>Prostratis facies aperitur dira maniplis.</p>
<p>Tum superas Juno sedes turbata revisit.</p>
<span class = "linenum">605</span>
<p><a name = "line17_605" id = "line17_605"> </a>
Jamque propinquabant hostes, tumuloque subibant,</p>
<p>Quum secum Pœnus: «Cælum licet omne soluta</p>
<p>In caput hoc compage ruat, terræque dehiscant,</p>
<p>Non ullo Cannas abolebis, Jupiter, ævo;</p>
<p>Decedesque prius regnis, quam nomina gentes</p>
<span class = "linenum">610</span>
<p>Aut facta Hannibalis sileant: nec deinde relinquo</p>
<p>Securam te, Roma, mei; patriæque superstes</p>
<p>Ad spes armorum vivam tibi; nam modo pugna</p>
<p>Præcellis, resident hostes: mihi satque superque,</p>
<span class = "pagenum">392</span>
<p>Ut me Dardaniæ matres atque Itala tellus,</p>
<span class = "linenum">615</span>
<p>Dum vivam, exspectent, nec pacem pectore norint.»</p>
<p>Sic rapitur, paucis fugientum mixtus, et altos</p>
<p>Inde petit retro montes tutasque latebras.</p>

<p class = "indent">
<a name = "line17_618" id = "line17_618"> </a>
Hic finis bello: reserantur protinus arces</p>
<p>Ausonio jam sponte duci. Jura inproba ademta,</p>
<span class = "pagenum">393</span>
<span class = "linenum">620</span>
<p>Armaque, et incisæ leges, opibusque superbis</p>
<p>Vis fracta, et posuit gestatas bellua turres.</p>
<p>Excelsæ tum sæva rates spectacula Pœnis</p>
<p>Flammiferam adcepere facem, subitaque procella</p>
<p>Arserunt maria, atque expavit lumina Nereus.</p>

<span class = "linenum">625</span>
<p class = "indent">
Mansuri compos decoris per secula rector,</p>
<p>Devictæ referens primus cognomina terræ,</p>
<p>Securus sceptri, repetit per cærula Romam,</p>
<span class = "pagenum">394</span>
<p>Et patria invehitur sublimi tecta triumpho.</p>
<p><a name = "line17_629" id = "line17_629"> </a>
Ante Syphax, feretro residens, captiva premebat</p>
<span class = "linenum">630</span>
<p>Lumina, et auratæ servabant colla catenæ.</p>
<p>Hic Hannon, clarique genus Phœnissa juventa,</p>
<p>Et Macetum primi, atque incocti corpora Mauri,</p>
<p>Tum Nomades, notusque sacro, quum lustrat arenas,</p>
<p>Hammoni Garamas, et semper naufraga Syrtis.</p>

<span class = "pagenum">395</span>
<span class = "linenum">635</span>
<p class = "indent">
<a name = "line17_635" id = "line17_635"> </a>
Mox victas tendens Carthago ad sidera palmas</p>
<p>Ibat, et effigies oræ jam lenis Hiberæ,</p>
<p>Terrarum finis Gades, ac laudibus olim</p>
<p>Terminus Herculeis Calpe, Bætisque lavare</p>
<p>Solis equos dulci consuetus fluminis unda:</p>
<span class = "linenum">640</span>
<p>Frondosumque apicem subigens ad sidera mater</p>
<p>Bellorum fera Pyrene, nec mitis Hiberus,</p>
<p>Quum simul inlidit ponto, quos adtulit, amnes.</p>
<span class = "pagenum">396</span>
<p>Sed non ulla magis mentesque oculosque tenebat,</p>
<p>Quam visa Hannibalis campis fugientis imago.</p>
<span class = "linenum">645</span>
<p>Ipse, adstans curru, atque auro decoratus et ostro,</p>
<p>Martia præbebat spectanda Quiritibus ora.</p>
<p>Qualis odoratis descendens Liber ab Indis</p>
<p>Egit pampineos frenata tigride currus.</p>
<p>Aut quum Phlegræis, confecta mole Gigantum,</p>
<span class = "linenum">650</span>
<p>Incessit campis tangens Tirynthius astra.</p>
<p>Salve, invicte parens, non concessure Quirino</p>
<p>Laudibus, ac meritis non concessure Camillo.</p>
<p>Nec vero, quum te memorat de stirpe Deorum,</p>
<p>Prolem Tarpeii mentitur Roma Tonantis.</p>

</div>


<h5>FINIS.</h5>

</div> <!-- end div vol2 -->

</body>

</html>
